<!DOCTYPE HTML>
<html>
<head>
<!-- <link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css" integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous"> -->
  <link rel="stylesheet" href="style.css">
  <meta http-equiv="Content-Type" content="text/html; charset=UTF-8"/>
  <title>Köroğlu Hakkındaki Fikirler</title>
	<style>
  <!-- <link rel="stylesheet" href="style.css"/> -->
	</style>

  <script src="script.js"></script>
</head>

<body>

	
<div id="main">
        <div id="header"><h1><strong>Köroğlu Hakkındaki Fikirler</strong></h1></div>
		<hr>
        <div id="content"><div id="content"><h1 id="mutluluk">mutluluk</h1>

<p><span class="tag">yazarlık</span><br />
<a href="köroğlu-öykü-atölyesi.html">Köroğlu Öykü Atölyesi</a> üyelerinin Atölye hakkındaki görüşleri.</p>

<h3 id="alime-busra-ince">Alime Büşra İnce</h3>

<p>O koşturmacalı hayattan ancak yazmaya ayıracak vakit bulabildiğim covidin hayatımızı tepetaklak ettiği zamanlarda. Çok değerli bir ablamın, Büşra bu atölyeyi takip et demesiyle başladı atölye maceram. Ben o günlerde kendi çapımda denemeler yazan biriydim. Öykü yazmak düşüncesi beni korkutuyordu. Bir de atölyenin kapısından girebilmek için gördüğüm şartları, kesin kuralları görünce şöyle bir durdum. Acaba dedim sahiden bu grubun içine alırlar mı beni. O zamanlar benim hayatım okurlar ve yazarlar olarak ikiye ayrılıyor ve ben iyi bir okur olarak bu kategoride görüyordum kendimi. Yalnız atölyenin en önemli şartı yazmaktan öte biraz da okumak, okumak ve yine okumaktı. Bu yüzden kapının biraz aralandığını düşündüm. Tek güvencem okumaktı atölyeye dair. Öyle istedim ki bütün öyküleri okuyup yorumlamaya çalıştım. Tabii o zamanlar ancak “Harika, film gibi.” Türevlerinde yorumlar yapabiliyordum. Dilbilgisinden bihaber, zaman kiplerinden çok uzak, normal bir okurdum. Okumayı yorum yapmayı kendime görev bildim hatta önceki haftalardan da okumaya başlamıştım. Ve sonunda o haber gelmiş ve atölyeye girebilmiştim. Evet. Şimdi düşünmem gereken şey, öykü nasıl yazılır sorusunun cevabıydı. Atölyeye girmeden önce de Emre Hoca’nın videolarını en az ikişer kez izlemiştim. Oradan ve yapılan yorumlardan yola çıkarak oturdum ve yazdım. Fakat ilk başta gelen yorumlar öyle gözümü korkuttu ki… Zaman kipleri, noktalamalar, hiç sevmediğim şapkalı a’lar. Bir de şunu fark ettim yorum yapan herkes farklı bir eksikliğe değiniyordu. Biraz düşündükten sonra bu yorumların ne kadar değerli ve dışarıda bulamayacağım bir şey olduğunu fark ettim. Oturdum bütün yorumların üzerine tek tek düşündüm. Yeri geldi Türkçe çalıştım. Bir de şunu söylemeliyim, sanki bu atölyenin kapısına kalp kıracaklar girmesin yazısı asılmış gibi herkes o kadar güzel bir dille söylüyor ki hatayı, çok teşekkür ederim demekten kendini alamıyor insan. Atölyenin yorumlar dışında farklı bir tarafına değinecek olursam, herkesin aynı üç kelime üzerine çok farklı kurgular kurması. Bu beni aşırı heyecanlandırıyor. Birçok kişinin üç kelime üzerine farklı bir öyküsünü okumak insanın hayata, çevreye ve olaylara bakış açısını genişletiyor. Bu da dışarıda bulamayacağımız bir fırsat sunuyor bize. Ben yazar olacağımı düşünmezken kısacık bir sürede böyle bir inanca sahip oldum. Atölyede dönüm noktam ise Emre Hocanın öyküleri yorumladığı videolar oldu. İlk yüzleşmem, öyküme yapılan yorumlarda hissettiklerimle aynı oldu. Biraz korkmuş biraz ben neredeyim, bu yazarlar camiası da neymiş böyle dedim. Bu süreçten sonra ise şunu öğrendim. Yazarlık, üzerine çalışılması gereken bir şey. Kaliteli yazı, kaliteli okur demektir. Bu atölyede sadece yazarlığı değil, kaliteli bir okur nasıl olur onu da öğrendim. Bu arada öğrendim diyorum ama ben henüz yeni başladım.  Çok şey öğrenerek başladığım bu yolda öğrenerek devam edeceğimi biliyorum. Çok teşekkür ederim Öykü Atölyesinin güzide insanları ve bilhassa Emre hocam.</p>

<h3 id="mehmet-faruk-kurt">Mehmet Faruk Kurt</h3>

<p>Yaş: 23</p>

<p>Elektrik Mühendisliği öğrencisi</p>

<p>Bu atölyeye başlarken yüzyüze bir yazarlık atölyesinden pandemi sebebiyle henüz ayrılmıştım. O yüzyüze atölyenin başlarında sanat, estetik, güzellik gibi kavramları tartışmış, öykü kısmına ilerleyen haftalarda geçmiş, son zamanlarında da haftalık olarak yazdığımız öyküleri okuyup değerlendirmeye odaklanmıştık. Değerlendirme sınıf ortamında öykümüzü seslendirmemiz, ardından hocamızın ve arkadaşlarımızın bizim öykümüz hakkındaki yorumlarını dile getirmesi şeklinde oluyordu. Bu şekilde dinlenilen metne odaklanma sorunu yaşamak ve bazı arkadaşların yorum yapmaya çekinmesi gibi birtakım olumsuz tarafları olsa da verimli bir atölyeydi.</p>

<p>Twitter'da bu atölyenin duyurusunu görünce büyük bir beklenti içinde değil, daha ziyade evden çıkamadığımız günlerde bana yazma disiplini sağlayıp kafamı dağıtmama vesile olacağını düşündüğüm için başvurdum. Ancak henüz ilk haftadan itibaren atölye beklentimin çok üstüne çıktı. Hem onlarca kişi aynı üç kelime etrafında metinler yazarak bir sinerji oluşturuyorduk, hem de metinlerimiz noktasına virgülüne kadar titiz bir incelemeye tabi tutuluyordu.</p>

<p>Bunun yazar olma hayali kuran bir insan için bulunmaz bir nimet olduğunu çok iyi bilirim. Yazdığınız metni okuyacak insan bulmanız bir derttir, okuduğunuz kişinin o metni değerlendirecek durumda olup olmaması bir başka derttir. Bir metni üç kişiye okutabilmek, onu hakkıyla değerlendirebilecek bir kişiye okutabilmek büyük nimetlerdir. Bu atölye bana bu açıdan arayıp da bulamadığım bir imkân sundu. Hem metinlerimiz en az beş, bazen ondan fazla kişi tarafından okunuyordu; hem de her türlü detay titizlikle incelenerek hatalarımız yazma konusunda gelişimimize katkı sağlayacak şekilde bize fark ettiriliyordu.</p>

<p>Yazılı metin üzerine yorum yapmanın avantajlarını bu atölyede her yönüyle kullandık. Dinlenilen metinde birçok detay atlanıyor, ancak yüzeysel ve genel değerlendirmeler yapmak mümkün olabiliyordu. Oysa yazılı metinde anlaşılmayan yeri dönüp tekrar okumak ve her türlü detayı incelemeye tabi tutmak mümkün.</p>

<p>Ayrıca Emre hocanın atölye henüz başlamadan ve başladıktan sonra da sık sık çektiği videolar, özellikle kurgu inşa etme ve metin eleştirisi bakımından pratik yöntemler görmemize vesile oldu. Onun yol göstericiliği “atölye” kavramının vazgeçilmez unsuru olan usta – çırak ilişkisi ile bize yazarlık yolculuğumuzda değerli katkılar sağladı.</p>

<p>Bunlarla birlikte atölyenin “yazmazsan atılırsın” şeklindeki çalışma mantığı, bir yazar için belki de olmazsa olmazlardan olan yazma disiplinini sağlaması açısından çok etkiliydi. Birçok defa “hızlıca bir şeyler yazayım, önemli olan atılmamak” düşüncesiyle oturduğum bilgisayarın başından, üzerinde çalıştığım takdirde çok iyi metinler olacağına inandığım öyküler yazarak kalktım. Kısıtlı sürelerde yazdığım metinler, odaklandığım ve hakkını vererek yazdığım takdirde nasıl metinler ortaya koyabileceğim konusundaki potansiyelimi bana gösterdi. Bu da yazarlık konusunda oldukça teşvik edici oldu.</p>

<p>Bütün bunlar atölye sistematiğinin bana kattıkları. Bunun yanında her ne kadar atölyeden - tavsiye edip davet ettiğim arkadaşlarım hariç - hiç kimseyi yüz yüze tanımıyor olsam da, atölye whatsapp grubu benim için paha biçilmez bir muhit oldu. Orada yaptığımız ve çoğu zaman ortak noktası edebiyat olan muhabbetler pandeminin getirdiği sıkıntılı ruh hâlini aşmama yardımcı oldu. İnanıyorum ki ilerleyen zamanlarda şartlar düzelince buradan birçok arkadaşla da yüz yüze tanışıp muhabbet edeceğiz.</p>

<p>Velhasıl bu atölye benim için - elbette ki bu fırsattan istifade etmek için gösterdiğim gayretin de bir neticesi olarak - pandemi döneminin bir kayıptan bir kazanca dönüşmesine vesile oldu. Burada yazdığım pek çok öykünün önümüzdeki süreçte kitabıma alacağım öykülerin taslağını oluşturduğu kanaatindeyim. Bu atölye henüz başlarında olduğum yazarlık yolculuğumda şimdiden çok kıymetli bir yer tuttu.</p>

<h3 id="eda-nur-dasdemir">Eda Nur Daşdemir</h3>

<p>Bir arkadaşımın mihmandarlığı ile katıldım atölyeye. Başlarda ciddi anlamda zorluklar çekiyordum. Çünkü düzenli bir şekilde öykü yazmıyordum. Ne zaman aklıma esse, ne zaman kendimi bir yokluk içinde hissetsem o zaman yazıyordum. Kalemimi zorlamıyordum çünkü. Belki de ona inanmıyordum.  Ne zaman yazı yazsam aynı monotonlukla, aynı şeyleri yazıyordum. Bu atölye bana kalemimin sınırının olmadığını, kalemimle kendime yepyeni dünyalar kurmayı öğretti. Kelimelerle oynamayı, onlarla konuşmayı, onlara anlam yüklemeyi bu atölyede öğrendim diyebiliriz.</p>

<p>İlk öykü yazdığım günde bir İngilizce metinin çevirisinden yararlanmıştık. O gün gerçekten çok şaşırmıştım. Zorlanmıştım da.  İlk yazdığım öyküye gelen yorumlarla o kadar motive olmuştum ki bir dahaki zorluğu dört gözle beklediğimi hatırlıyorum. Yorumlar gerçekten motive edici. İnsana şevk veriyor. Aynı zamanda insanın öyküsünü sorgulamasına da çok yardımcı oluyor. Her insanın bakış açısı farklı olduğundan öykünüz birçok farklı bakış açısı ile okunuyor. Bununla beraber sizde birçok öykü okuduğunuz için her hafta farklı farklı öykü dünyalarına açılıyorsunuz. Bu sayede hem ufkunuz açılıyor.</p>

<p>Başlarda zorlanmamım nedeni ek zorluklardı. Alışamamıştım. Hala daha alışamadım sanırım. Her hafta bu sefer hangi sürpriz gelecek diye bekliyorum  . Ek zorluklar bence atölyenin olmazsa olmazı. Bir hafta önce yazdığım öykü ile sonraki hafta yazdığım öykülerin arasında bile çok fark oluyor. Her hafta farklı bir şeyler denemeye çalışıyorum. Üslubumu değiştirmeye çalışıyorum. Bu hafta nasıl daha farklı yazabilirim diye düşünüyorum. Deneyerek öğreniyorum. Hem öğreniyorum öğrendikçe kendimi daha çok tanıyorum </p>

<p>Kötü hissettiğim zamanlar oluyor. Çünkü bazen öykülere nitelikli yorumlar yapamadığımı düşünüyorum. Öykülerin eksiklerini göremiyorum. Ya da okuduğum öykünün daha nasıl iyi olabileceği konusunda bir yorum yapamıyorum. Bu atölyeden değil ama benden kaynaklı bir eksik olabilir.</p>

<p>Bazen günlük hayatın seyrine dalıyoruz ve hayatımızın içindeki derinlikleri güzellikleri göremiyoruz.  Atölyede öykü yazdığım zamanlar da oturup hayatı dinlediğim, zihnimi dinlendirdiğim zamanlar oluyor. Bu atölyede kendim olabiliyorum. Garip gelebilir ama gerçekten var olduğumu hissediyorum. Gerçekten iyi şeyler yaptığımı, gerçekten mutlu olduğumu hissediyorum.</p>

<p>Bazen bunaldığım anlar olabiliyor. Öykümü yetiştiremeyeceğim telaşı, onu düzgün yapamayacağım, şu şöyle olacak bu böyle… Ama diyorum kendi kendime hayat işte. Her zaman bu telaş var. Bu telaşla yaşamayı öğrenmeliyim diye </p>

<p>İyi ki bu atölyeye katılmışım diyorum. Bu atölye ilerideki hayatımdaki hedeflerim için bir basamak diye düşünüyorum. Sadece öykü yazmak alanında değil, yeni insanlarla tanışıyorum ve onların bilgi birikimlerinden yaralanıyorum. Bu da çok güzel bir şey.</p>

<p>17 yaşındayım ve öykülerime vakit ayırıp okuyan insanlar var. Bu benim için çok değerli. Kendime daha çok inanıyorum. Bazen bazı şeyler konusunda pes etmek isterken aklıma hep bu geliyor.   İyi öyküler yazmıyorum belki iyi bir öykü nasıl yazılır onu da bilmiyorum. İçimdeki yaraları deşip yazıyorum. Bazen ruhumu gıdıklıyorum. Yazıyorum. Yazdıkça var oluyorum.</p>

<p>Emre Hocam gerçekten atölye için çok güzel şeyler yapıyor ve düşünüyor. Her zaman ne kadar daha kendimizi geliştirebiliriz diye düşünüyor ve bize yardımcı oluyor. Her zaman böyle insanlarla karşılaşamayız. İnançlarına, hedeflerine sımsıkı sarılan insanlar. Güzel yürekli insanlar…</p>

<p>Atölyede genel olarak beğenmediğim ya da rahatsız olduğum bir durum yok. Atölyede bu zamana kadar birçok konuda değişiklik oldu. Özellikle yorumlar konusunda. Daha ne kadar değişiklik olabilir, neler değiştirebilir bilemiyorum. Ben şu anki durumdan memnunum</p>

<p>Ne olacağı belli olmaz belki yollarımız ayrılır belki başımızdan bir atılma olayı geçer Allah Kerim ama şuna inanıyorum ki hiçbir zaman bu atölyeyi unutmayacağım. Emre Hoca’yı atölyemizdeki insanları ve o sıcak havayı asla unutmayacağım. Herkes ve her şey her zaman zihnimde güzel bir anı olarak kalacak. Sadece anı değil çok iyi bir tecrübe :)</p>

<h3 id="hacer-uygur">Hacer Uyğur</h3>

<p>Merhabalar,</p>

<p>Ben Hacer. Atölyeye “Üçüncü Hacer” olarak yaklaşık iki ay önce katıldım. Daha önce hiç öykü atölyesine katılmamıştım. Genelde öykü de yazmıyordum, deneme türünde, kendi halimde yazılar yazıyordum. Ama öykü yazmak istiyordum. Ve yazmaya nasıl başlayacağımdan, öykülerimde neleri işleyebileceğimden pek emin değildim.</p>

<p>Atölyeye başvururken bazı tereddütlerim vardı. Yazılarımı insanlara okutmak ve yorumlatmak –özellikle de yorumlatmak- beni korkutuyordu. Bu konuda biraz utangaç olduğumu da söyleyebilirim. Daha önce doğru düzgün yazmadığım bir türde bu kadar kısa sürede bir metin yazmak konusunda da tereddütlüydüm. Ancak, yazmadan iyi bir yazar olmanın imkansız olduğunu bildiğim için başvurmaya karar verdim.</p>

<p>Başlangıçta, diğer atölye üyelerinin yazılarını okuyup, ne tarz yorumlar yapıldığını gördüm. Emre Hoca’nın öykü yorumlarını ve “nasıl öykü yazılır”ı anlattığı videolarını izledim. Bunlar bana yazmaya nereden başlayacağım konusunda fikir verdi. Böylece “bir şekilde üstesinden geleceğimi” düşünerek tabloya ismimi yazdım.</p>

<p>İlk hafta yazımı yazarken ve insanların yorumlarını beklerken çok heyecanlıydım. Aslında bu heyecanım hala devam ediyor. Ancak ilk öykümden sonra hem yazmak konusunda hem de birilerinin yazılarımı okuması konusunda daha rahat hissetmeye başladım. Bu rahatlığı hissetmem çok önemliydi çünkü böylece öykülerimin kalitesini, insanlara hitap edip etmediğini, hangi noktalarda daha çok çalışmam gerektiğini görmüş oldum.</p>

<p>Atölyede işleyen sistem benim için çok faydalı oldu. Üç kelime ve ek zorluk verilmesi yazmayı daha kolay bir hale getiriyor. Kurgu yapmak başta kolay görünüyor belki ama birkaç öyküden sonra ne hakkında yazacağını şaşırmaya başlıyorsun. Nereden hikâye çıkaracağını bilmemek tıkanmaya sebep olabiliyor. Ama verilen kelimelerin çağrışımları gözlemlerle ve hayal gücüyle birleştiğinde öykü neredeyse kendiliğinden ortaya çıkıyor. Yazılanların edebi değer kazanması ise sanırım zamanla olacak bir şey.</p>

<p>Yazılara gelen yorumlar da çok önemli. Yorumlar, hem o öyküyü düzenlerken hem de bir sonrakini yazarken yol gösterici oluyor. Yazarken yaptığım birçok hatayı gelen yorumlarla fark ettim. Öykülerimdeki güzel şeyleri de bu sayede gördüm. Ayrıca öyküleri eleştirel bir gözle okumak konusunda yol kat ettiğimi düşünüyorum. Atölyedeki diğer yazarların yorumlarına bakarken ve Emre Hoca’nın öyküleri yorumlamasını izlerken “Bir öyküyü nasıl okumalı?” sorusunun cevabı, farkında bile olmadan zihnimde oluştu. Bu da, sadece diğer öyküleri yorumlarken eleştirel bir gözle bakmamı sağlamakla kalmıyor, kendi öykümü yazarken de eleştirel bir yaklaşıma sahip olmamı sağlıyor. Belki hiçbir zaman içimizdeki eleştirmeni tatmin edemeyiz ancak kendi eleştirimize tabi tutmadığımız metin de okunmaya değer olmaz zaten.</p>

<p>Buradaki sistemin bana yazmak konusunda disiplin de kazandırdığını düşünüyorum. Bazen yazmak zor bir hal alabiliyor. Ama tabloya ismimi yazdığımda, o üç gün içerisinde öykü yazmazsam atılacağımı biliyorum. Köroğlu Öykü Atölyesi benim için çok kıymetli. Bu yüzden bazen sırf buradan atılmak korkusuyla masaya oturup ne kadar zorlanırsam zorlanayım öykümü yazıyorum. Bence yazımı asıl geliştiren şey de bu oluyor.</p>

<p>Az önce bahsetmiş olduklarım bu atölyeden beklentilerimin fazlasıyla karşılandığını gösteriyor aslında. Yazılarımın dağınık olmasını istemiyordum, kurgu tasarlamak konusunda kendimi geliştirmek istiyordum ve en önemlisi düzenli bir şekilde yazmaya başlamak istiyordum. Atölyenin ortamı ve işleyişi bu noktalarda yardımıma koştu.</p>

<p>Eğer öykü yazmak artık bana “yapılabilir” bir şey gibi görünüyorsa, hatta bunun da ötesinde öykü yazmaya başlama motivasyonunu bulduysam bu Köroğlu Öykü Atölyesi sayesindedir. Bu yolun sonu nereye gider bilmiyorum ama yolumun burada başlamış olması daimi bir şükür sebebim.</p>

<p>Ve sevgili yeni atölye üyeleri, hepiniz hoş geldiniz. Okumakla ve yazmakla dolu bir dönem geçirmek duasıyla.</p>

<h3 id="irem-ilayda-dogan">İrem İlayda Doğan</h3>

<p>Yaklaşık 2-3 senedir hikaye yazmıyordum. Eskiden de çok yazdığım söylenemez. Bazen içim doldukça kafamda karakterler oluşturur sonra onların yaşadıklarını kağıda aktarırdım. Günlük hayatın telaşında bu çok az olurdu. Ama yazdığım zamanlar kendimi rahatlamış hissederdim. Bir tek kendi duygularımı yazdığım zaman içimi karanlık kaplardı. Oluşturduğum karakter ise tam tersi beni rahatlatıyordu. Ortaokulda da yazmak aynı etkiyi sağlıyordu bende. Hiç unutmam bir gün Türkçe öğretmenimiz hikaye yazmakla alakalı bir ödev vermişti. Sanırım sınıfta yapan bir tek ben vardım ya da bir kaç kişiydik. Öyle heyecanla yaptığım ödevi öğretmenimiz hatırlamamıştı, sormamıştı bile. Sınıf zaten umursamıyordu. Kimsenin umursamadığı ödev benim belki de hayatımda en heyecanla yaptığım ödevdi. Sonra dayanamayıp hatırlatmıştım. Muhtemelen sınıf sinir olmuştu ama ben yazdığım hikayeyi herkese okumuştum. Lafın kısası yazmak beni o yıllardan beri çok heyecanlandıran bir eylem. Olmayan bir şeyi hayal etmek, hayal ettiğin karakterlerin duygularını onlarla beraber kendi içinde birebir yaşamak, var olmayan bir dünyada var olma çabası... Ama büyüdük. İşlerimiz arttı ve unuttum bu hissi. Sonra Köroğlu Atölyesini görünce hemen başvurmak istedim. Bu zamana kadar hep ertelediğim bu karar, kafamın birçok konuda karışık olduğu bir dönemde verdiğim en doğru karar olabilir. Atölye sayesinde yeniden yazmaya başladım. İlk hafta ortaokuldaki o heyecanı hissettim içimde. Sonra her hafta yazmaya başladım. O zamanlar karantina döneminde olduğumuz için çok fazla vaktimiz de vardı. İnsanın çok vakti olunca kafasındaki en derinlere inmeye başlıyor. Bu zamana kadar düşünmediği, ertelediği şeyleri düşünüyor. Tam olarak böyle bir dönemde atölye benim hayatımda önemli bir yer kaplamaya başladı. Bu zamanda yazmak kafamdaki karışık düşünceleri çözmemi, olaylara ve kişilere daha net bakmamı sağladı. Ben netleştikçe de öncesinde beni çok fazla etkileyecek olaylardan daha az etkilendim. Bir nevi hayatımda kelebek etkisi oldu diyebilirim. Bu anlamda bu atölye sayesinde yeniden yazmaya başlamam beni uçuruma giden bir yoldan aldı ve güvenli çimenlere götürdü. Abartı bir ifade geliyor değil mi? Değil aslında. Bu bahsettiğim bir anda ve direkt olan bir şey değil de yazmanın hayatımda başlattığı bir kelebek etkisi. Atölyeye ilk katıldığımda beklentim iyi vakit geçirmek, yeniden birkaç hikaye yazmaktı. Ama atölye bana bunun çok daha fazlasını kattı. Başka insanların öyküsünü de her hafta okumak çok güzel bir deneyim oluyor. Aynı kelimeler aynı zorluk ama bambaşka hikayeler. Herkesin her hafta 3 hikaye okuduğu sistem bence çok güzel. Yoğun olduğumuz zamanlarda da okuyabiliyoruz. Şu an atölye ile alakalı kötü olan bir şey bana göre yok. Bana hep iyi geldi ve iyi gelmeye devam ediyor. Bu anlamda da buradan yeniden teşekkür etmiş olayım. Bana bu şansı verdiğiniz için teşekkür ederim.</p>

<h3 id="gozde-ylmaz">Gözde Yılmaz</h3>

<p>Merhaba, ben Gözde. Üniversiteden bu yıl mezun oldum. Geçen yıl, yani 2019 yılında Körüğlü Yazarlık Mektebine kayıt yapmıştım ancak sadece bir kez gidebildim. Açıkçası sanata ve sanatçılara karşı her zaman bir önyargım vardı. Kibirli ve havalı olduklarını sandıklarını düşünürdüm. “Ortam bana göre değil” derdim. Bu yüzden sadece bir kez gitmiş ve derslere devam etmemiştim.  Son yılımda ise “Nasıl olsa mezun olacağım. Bari kendimi geliştirecek ve aynı zamanda hoşlandığım şeyleri yapayım” dedim ve yazarlık mektebine bir şans daha vermeye karar verdim. Açıkçası çok yabancı olduğum bir ortamdı. Ortaokulda tuttuğum günlükler ve arada düşüncelerimi yazdığım bir defterden başka yazı deneyimim yoktu. Öykü nedir, masal nedir bunları bile bilmiyordum. Derse gitmeden önce biraz araştırma yapmıştım ve bu sefer kararlıydım. Devam edecektim. Emre hocayla ve eşiyle öykü atölyesinde bu şekilde tanışma fırsatım oldu. Düşündüğüm sanatçı profilinden farklıydılar. Öncelikle bu beni derslere devam konusunda en çok etkileyen şey oldu. Sınıfta önceki yıllarda atölyeye gelmiş kişiler de vardı. Hatta kitap çıkartmış olanlar bile vardı. Çok şaşırmıştım. Kitap çıkarmak benim hayal edebileceğim bir şey bile değildi. Öykü atölyesi sayesinde düşündüğümden zor olmadığını da fark ettim tabi. Yazı konusunda kendimizi geliştirici birçok çalışma yaptık. Çok çeşitli etkinliklerimiz oldu. Emre hoca bu konuda çok iyiydi. Çünkü hem benim gibi edebiyatla hiç tecrübesi olmayan bir öğrencisi hem de kitap çıkartmış, edebiyat mezunu öğrencileri vardı. Derslerde hepimizi içine alan ve sıkılmayacağımız ortak çalışmalar bulmak pek de kolay olmasa gerek.</p>

<p>Verilen ödevler ve iki haftada bir olan derslerle yarım dönemi bitirdik böylece. Kitap çıkartma konusunda kendime güvenim de gelmişti. Bahar döneminde ise pandemi dolayısı ile canlı derslere devam edemedik. Onun yerine online dersler yaptık. Sanal ortamda bile Devamsızlık yapmamıştım ve hepimiz güzel vakit geçirmiştik. Sonra Emre hocanın önerisiyle Köroğlu Öykü Atölyesi daha çok büyüdü. Türkiye’nin birçok şehrinden, farklı bölümlerden, mesleklerden yazmaya hevesli olanlar da aramıza katıldılar. Bu kadar istekli olmaları beni çok şaşırtmıştı. “Meğer ne çok yazmaya meraklı insanlar varmış” demiştim. Başta çok çekimserdim açıkçası. Ama Emer hocayı tanımam ve onun sistemine alışkın olmam beni rahatlatan bir noktaydı. Bu sayede pandemi döneminde öykü konusunda kendimi tahminimden çok daha geliştirme fırsatım oldu. Sadece yazıda da değil. Eleştiri noktasında da okuduğumu anlamada noktasında da çok yol katettim. Hatta ösym’nin türkçe sınavlarında bile öykü atölyesinin yararlarını hissettim açıkcası. Hiç paragraf çözmeden girdiğim Türkçe sorularında gayet iyi netler yapabildim.(Her hafta öykü okuyup eleştirmenin avantajı:)</p>

<p>İlk defa yazdığım, öykülerden iki tanesi okulun dergisinde çıktı. Ve ilk defa bir yazarla, Emre Ergin ile söyleşi yaptım. Bunlar benim için çok güzel şeyler. Kendime olan güvenimi arttıran durumlar. Bu arada, hala öykü atölyemizde öyküler yazmaya devam ediyoruz. Buradan Emre hocaya tekrar teşekkür ediyorum. Bize harcadığı vaktinden ve emeklerinden dolayı.</p>

<p>Öykü Atölyesinde olmak çok güzel. Siz de aramıza gelsenize:)</p>

<p>### Ahmet Altun</p>

<p>Merhabalar. Ben Ahmet. 2020 yılının Nisan ayı. Karantina dönemi. Karantinaya gireli henüz bir ay olmuş. Ev hapsindeyiz. Ev hapsinin getirdiği sıkkınlığı yazarak atıyordum. O zamanlar ufak ufak bir şeyler yazmaya başlamıştım. Bir deneme yarışması için bir şeyler yazmaya çalışıyordum aynı zamanda.</p>

<p>Nisan'ın on birinde tivitırda dolaşırken bir tivite denk geldim. Bu karantina dönemini bahane ederek yeni bir atölyeye başlayacağım katılamak isterseniz mail adresinizi gönderin yazıyordu tivitte. Sayfaya girdim bir öykü atölyesinin sayfasıydı.  O zamana kadar hiç hikâye yazmamıştım ve açıkçası bana çok zor görünüyordu. Yazmam herhalde diye düşünüyordum. Sonra bir gün boyunca aralıklarla düşündüm. Diğer gün Emre abiye mesaj attım bilgi almak için. Bu kadar samimi cevap vereceğini düşünmemiştim. Biraz bilgi aldıktan sonra dedim ben bu atölyeye gireyim. Benim için yeni bir uğraş, yeni bir çatı olur. Biraz kendimden de uzaklaşırım diye düşündüm. Sonra mail adresimi attım. Bir kac gün sonra da başladık. Burdayım.</p>

<p>Şuan benim için çok ayrı bir yeri var atölyenin. Hayatımızda bir şeyler bizim dönüm noktamız oluyor. Bu atölye de benim için bir dönüm noktası, hayatımda yeni bir sayfa ve belki de geleceğimi şekillendiren bir yer oldu.  Hayata biraz daha farklı bakmamı sağladı. Bunu hikaye yazarak gruptaki sohbetler, atölye için yaptığımız araştırmalar kazandırdı. Grupta Ahmet abinin olaylara karşı farklı bakış açılarını görmek, Emre abinin edebiyatçıları yermesi,  güzel kitaplarını güzel anlatması, Yozgat övücülüğümüz... Bir sürü yeni şey öğrendim. Hem edebiyatla ilgili hem edebiyatın dünyasıyla ilgili hem de dünya ile ilgili. Yeni bir memleket bile edindim; Yozgat.</p>

<p>Bize hikâyeyi yazmamız için üç kelime veriliyor ve hikayemiz de bu üç kelime üzerinden oluşması isteniyor. İlk duyduğumda ne istendiğini bile anlamadım.  Şimdi ek zorluğun ne kadar zor olduğuna bakıyorum sadece :))) ( Biraz abarttım) Hikâyeler yazıldıktan sonra herkesin eleştirmesi bekleniyor bir de. Belki de bizi en çok geliştiren yer. İlk zamanlar ben kimim ne biliyorum ki eleştiri yapıyorum diye düşünüyordum ama sonradan bunun gerekli olduğunu anladım. Kendi hatalarımızı, başkalarının hatalarını göre göre geliştiğimizi gördüm. Ara ara farklı türlerden yazdığımız yazılarımız da oldu. Oluyor. Bunlar da kendimizi denememizi sağlıyor. Belki de edebiyattaki yönümüzü belirliyor.</p>

<p>Bu atölye edebiyatın yanında bize dil de öğretiyor. İnanabiliyor musunuz? Bir hikaye atölyesi var ve girenler dil de öğrenebiliyor.</p>

<p>Atölyenin bana belki de en büyük katkısı özgüvenimi arttırması oldu. Emre abiye ilk mesaj atarken olan çekincelerim, hikayelere yorum yaparken, gruba mesaj atarken olan çekincelerim artık çok az. Çünkü atölyemiz çok samimi. Herkes yıllardır arkadaş gibi. Çok şükür. Burada olduğum için çok mutluyum. Daim olsun.</p>

<p>Bu vesileyle Emre abiye çok teşekkür ediyorum. Atölye hakkında bilgi almak için Emre abiye yazdığımda ücretli mi diye sormuştum. O da evet dua edeceksiniz demişti. Verilmesi hiç bitmeyecek bir ücret oldu bizim için bu atölyenin karşılığı.  Böyle olaylarda kelebek etkisini görmeyi çok seviyorum. Emre abinin benim için yaptığı ilk kanat çırpış oldu. Kim bilir nerelerde benim için fırtanaya dönecek. Allah razı olsun böyle şeylere vesile olduğu için. :)</p>

<h3 id="ozge-korkmaz">Özge Korkmaz</h3>

<p>Aralık 2017’de, ilk kez ciddi bir şekilde öykü yazmaya başladığım zamanlarda katıldığım bu atölyenin, benim için 2020’ye kadar süren uzun soluklu bir yolculuk olacağını o zamanlar hiç tahmin etmezdim. Fiziksel derslere katıldığım zamanlar benim için çok keyifliydi. Her hafta kendime üç saat de olsa ayırabildiğim kaçamak günlerdi diyebiliriz bunlara. Çünkü etrafımda edebiyatla okur olarak ilgilenen insanlar vardı ama yazar olarak ilgilenen kimse yoktu. Yazdıklarımı yakın çevreme okuttuğumda aldığım övgüler, gerçek mi yoksa beni sevdikleri için söylenmiş şişirilmiş sözler mi emin olamıyordum. Zaten eleştirilerinin beni geliştirici bir tarafı pek yoktu. Bu yüzden bu işle ilgilenen insanların arasında olmak, fikir alışverişi yapmak, hatalarımı görmek benim için büyük şans oldu.</p>

<p>Pandemi süreciyle birlikte bu ortamı sanala taşımak tüm atölye sakinleri için Emre Hocanın yaptığı en büyük iyilik olabilir. Birbirinden habersiz, başka yerlerde yazılar yazan bir grup insanı aynı ortama getirmek, tanışmalarına vesile olmak, hepsine yol göstermek ve fikir vermek büyük bir fedakarlık. Manevi fedakarlıklar her zaman çok değerlidir. Bu nedenle en büyük teşekkürüm atölye hocama.</p>

<p>Atölyenin bana katkıları ise şunlardı:</p>

<p>Disiplinli bir şekilde öykü yazamıyordum. Aklımda bir fikir olsa bile onu erteliyordum. Bu 3 günde yazıp bitirme işi iç disiplinimi oluşturmamda bana çok yardımcı oldu. Pandeminin ilk haftalarını çok aktif geçirmiştim. Sonradan önceliklerim değiştiği için tekrar ara verdim ama hala atölye dışında da bir şeyler karalayabiliyorsam, yazmaya vakit ayırabiliyorsam bunu atölyenin disiplinli duruşuna borçluyum.</p>

<p>Genelde yazarken bir konu bulmakta zorlanıyorum. Klişelerden uzaklaşmaya çalışıyorum ama ha deyince aklıma müthiş yaratıcı fikirler gelmiyor. Atölyenin her hafta farklı bir ek zorluk vermesi ve beni düşünce boyutunda farklı yerlere çekmesi yine bana olan katkılarından. Atölye bitse bile 3 kelimeyle öykü yazma işini kendi kendime devam ettirebilirim.</p>

<p>Yazdıklarımı farklı insanların okuduğunu bilmek, vakit ayırıp öykülerime yorum yaptıklarını görmek benim için hala çok mutluluk verici. En güzel tarafı da her zaman iyi yorumların olmaması. Eksik, hatalı, geliştirilmesi gereken ne varsa bir okurun gözünden bunu görmek yazma gelişimimiz açısından çok önemli. Bu noktada rahatsız olduğum tek şey şu: Belki fazla ince düşünmekten bilemiyorum ama insanların öykümü okuma gibi bir zorunlulukları olmadığını hatırlayınca yaptıkları yorumlara daha nezaketle en azından teşekkür ederek cevap vermeye çalışıyorum. Ancak bazen ben, yaptığım yorumlara cevap alamıyorum. Böyle durumlarda açıkçası o kişinin bir daha öykülerini okuyasım gelmiyor. Çünkü bu benim boynumun borcu değil. Nezaketle yorum yapıyorsam, aynı şekilde karşılığını almalıyım. Birilerinin yorumuna cevap verip birilerininkine vermemek hiç hoş değil.</p>

<p>Toparlamak gerekirse; atölyenin paylaşım ortamından, Emre Hocamdan, bu vesileyle tanıştığım iyi insanlardan ve yazdığım öykülerden memnunum. Atölye devam ettiği sürece ben de bir üyesi olarak devam etmek istiyorum. Çünkü bana, öykünün hayatımın hep bir köşesinde, önemli bir yerde durması gerektiğini hatırlatıyor. Bir gün kitabım çıkarsa imzalayıp ilk kime göndereceğimi sanırım artık söylememe gerek yok. Her şey için teşekkürler, ömrün uzun olsun Köroğlu Öykü Atölyesi.</p>

<h3 id="betul-kot">Betül Kot</h3>

<p>Merhaba sevgili okur, yazar ve dahi çiçeği burnunda Köroğlu Atölye Sakini. Aramıza hoş geldin. Oldukça heyecanlı ve mutlu olduğunu tahmin ediyorum. Zira ben öyleydim (hâlâ öyleyim). Burayı anlatmak hem çok zor, hem de çok kolay. Bir duyguyu anlatmak gibi. Kollarımı sıvadım, çayımı aldım, klavyem bastığınca anlatmaya çalışacağım atölyemizi size.</p>

<p>Okumayı ve yazmayı seven bir insan olarak atölyemizi keşfettiğim andan itibaren ‘’işte burada olmalıyım’’ hissini tüm hücrelerimde hissetmiştim. Fakat o sırada atölye alıma kapalıydı. Her gün açılıp açılmadığını kontrol ediyor, bir yandan da atölyemizde yazılmış olan öyküleri okuyup yorumlamaya çalışıyordum. Bir yandan da ‘’ah daha önce nasıl görmedim’’ diye kendime kızıyordum. Nasip… Sonra bir gün bir şey oldu. Atölye katılıma açıldı. Bunu gördüğüm an ne yaptığımı tam hatırlayamıyorum, mutluluktan sarhoş olmuştum. Bir an önce katılabilmek için niyet mektubumu yazmaya başladım. Sonra… Kabul edildim. Evin içinde bir koşuşum var… O kısmı hatırlıyorum. Hayatımın en mutlu anlarından biri. Bu atölye bana bir sürü güzellik getirdi.</p>

<p>Okumayı ve yazmayı sevmek başka, bunlar için emek sarf etmek başka. Disiplin bambaşka. Her hafta öykü yazmak ve yazarların öykülerini okumak taş üstüne taş koyarak ilerlemek gibi. Ve bence atölyenin en önemli özelliklerinden biri: ÖYKÜLERİMİZE YORUM GELMESİ. Bu değeri paha biçilemez bir şey. Bu sayede nerede yanlış yaptığımı, nasıl düzeltebileceğimi, nerede doğru yaptığımı, öykümle ilgili yazarlarımızın dikkat ettiği noktaları görebiliyor, bu eleştiriler doğrultusunda öykülerimi iyileştirebiliyor, en azından bunun için çaba gösteriyorum. Atölye sayesinde; yazmanın, yazar olmanın fiili duası olduğunu öğrendim. Ve bu, az buz bir şey değil benim için.</p>

<p>Atölyeye katılırken beklentim edebiyat alanında kendimi geliştirmekti. Bunun için öncesinde kendi çapımda yaptığım pek çok girişim oldu. Küçüklüğümden beri okul sıralarında yazılar, şiirler yazdım; öğretmenlerimin önerileriyle yarışmalara katıldım, güzel sonuçlar elde ettim, bu sayede kendimi geliştirmeye çalıştım; fakat ilk kez ‘’yazı yazmak’’ için var olmuş bir şeyin içindeyim. Bunun var oluş nedeni değerli fakat işleyişi de buna değer katan en önemli etkenlerden biri.</p>

<p>İşleyiş demişken, atölyenin en sevmediğim yanı ‘’atılmak’’. Kâbuslarımda atölyeden atıldığımı görmek hiç güzel bir şey değil. Uyandığımda atılıp atılmadığımı kontrol etmek de. Fakat bu da –normal şartlar altında; aksilikler, hayata dair acı gelişmeler olmadıkça- bizim elimizde. Öykümüzü vaktinde yazmak ve yazarların öykülerini vaktinde yorumlamak temel şartlar. Fakat korkuyorum albayım. Nasip…</p>

<p>Bir de, bazı haftalar öyküme az yorum geldiğinde üzülüyorum, ‘’çok mu kötü yazdım acaba’’ diye düşünüyorum. Fakat sanırım çok da aceleci olmamak gerekiyor, bazen haftanın son günü yorumlar gelebiliyor. Bazen yine de az yorum gelebiliyor, fakat aynı şekilde bazen de ben az yorum yapabiliyorum. İkisinin aynı olmadığı haftalarda üzülüyorum sanırım.</p>

<p>Toparlamam gerekirse… İçinde olmaktan mutluluk ve huzur duyduğum bir yer Köroğlu Hikâye Atölyesi. Yazdığım, okuduğum, bu alanda kendimi geliştirmeye çalıştığım, bu alanda bana çok güzel katkılar sunan bir yer.</p>

<p>Şöyle bir diyalog var Yeditepe İstanbul’da:</p>

<p>Nilgün: Ya ben az önce evde oturuyordum, kendi kendime dedim ki çok şükür Ferhan var dedim. Çok şükür dedim.</p>

<p>Ferhan: Yani sırf bunu söylemek için mi geldin?</p>

<p>Nilgün: Değmez mi?</p>

<p>Ferhan: Ne münasebet. Yanında başka bir mazeretin daha olsaydı mesela manava da gidiyor olsaydın bu kadar değerli olmazdı.</p>

<p>Yanımda başka bir mazeretim daha olmadan, mutlu anlarımda bile ‘iyi ki var’ dediğim bir yer Köroğlu Hikâye Atölyesi.</p>

<p>Aramıza hoş geldiniz, aradığınızı bulmanız temennisiyle.</p>

<h3 id="hacer-ciftci">Hacer Çiftçi</h3>

<p>Sevgili Emre,</p>

<p>Fikredip hizmetimize sunduğun atölyenin ikinci defa misafiriyim. İlk atölye için geç kalmış olmama çok hayıflanmıştım. Çünkü 5 yıl önceki atölyede  kendimde ne var ne yok az çok görmeme fırsat vermiştin. Allah biliyor ya atölye kapandığından beri, yenisini gözledim durdum. Köroğlu öykü atölyesini de ilk gününden beri takip ediyorum, 2. Atölye benim eleştiri yönümü daha çok geliştirdi diye düşünüyorum. Sadece eleştirileri daha açık yazmakta biraz sıkıntı var, o da öykü grubunda oluşan fazla samimiyetin sebep olduğu bir şey diye düşünüyorum. Daha fazla ve daha objektif eleştirilerin bizi daha çok geliştireceğini düşünüyorum. O yüzden grup sohbetlerinin bunu biraz engelliyor olduğu, bazen  al gülüm ver gülüm hesabı eleştirilerin de ben ve diğer yazarlar için geliştirici olmadığı kanaatindeyim.</p>

<p>3 kelime etrafında dönüp duran hikayelerde ek zorlukların artı performans gerektiriyor olması benim en çok ilgimi çeken özellik olmuştu ilk atölyeden beri, hala öyle. 3 5 kelime seçmenin hikaye yazmakta sağlayacağı kolaylığı az çok biliyordum, fakat oturup bunu eyleme geçirmek aslında kendi başına düşünüldüğünde çok da kolay değil. Burada bir kural bütünü olması, hikaye için ayrılan zamanın kısıtlı olması, ek zorlukların yazarlık için ekstra pencereler açması ve yazmaya devam etmek için her hafta olmasa da belirli bir süreyi aşmadan yazmaya devam etmeye zorluyor olması başlarda sıkıcı gibi gelse de zamanla ne kadar gerekli kurallar olduğunu hatırlatıyor sürekli.</p>

<p>Kendi adıma faydalı bulduğum ve beni geliştirdiğini düşündüğüm en önemli nokta, diğer yazarları okuyor olmak. İsim veremediğim için üzgünüm ama bazı yazarları gerçekten  merakla beklediğim haftalar oluyor ve ben bunu niye düşünemedim dediğim öyküleri çok zevkle okuyorum. Bir yere not alıp mutlaka denemeye çalışıyorum hoşuma giden yeni bir şeyi. Bazen de kelime çaldığım oluyor. En çok hoşuma giden şeylerden biri de bu :P</p>

<p>Bazı yazarların ve tabii ki kendimin gelişimini izlemek hoşuma gidiyor.  Okuduklarımıza yazarken nasıl adapte olduğumuzu görebiliyorum. Bunun ilk örneği mısraları yerleştirdiğimiz öykü denemesi idi. Çok zevk alarak yazmıştım. O denemeden sonra okuduklarımda altını çizdiğim bir çok şeyi not da almaya başladım ve bazılarını öykülerimde kullandım da. Bazı arkadaşların dergilerde yayınlanan öyküleri de çok heyecan verici. Demek ki cesareti geliştirmek açısından da önemli bir işi var öykü atölyesinin. İlerde bir gün bu arkadaşların kitaplarını okuyacak olursam yorumlarla onlara yol gösterdiğimi, onlara bu cesareti biraz da benim verdiğimi düşünmek de heyecan verici olacak. El birliği ile hem kitaplar yazılmış hem yazarlar yetiştirilmiş olacak yani.</p>

<p>Atölyenin (bunu mürteci sözlüğün ilk dönemi için de düşünmüştüm.) bir diğer işlevi de bence gençler için iyi ve kaliteli bir meşgale olması. Her ne kadar whatsapp grubunun yoğunluğu beni yoruyor olsa da gençlerin heyecanı görmezden gelinecek gibi değil. Hemen hepsi neredeyse kendine bir meşgale hatta bir dert bulmuş durumda. Bu onların geleceği için ümit verici. İlerleyen zamanlar için şimdi liseye giden kardeşimi böyle oluşumların içinde düşündükçe şimdiden onun adına da mutlu oluyorum.</p>

<p>Ve tabii ki sen Emrecim. Benim için kıymetlisin gerçekten, neredeyse elimizde büyüdün diyeceğimJ  seni tanıdığımda üniversite öğrencisiydin, yanılmıyorsam otobüste yer vermekle ilgili bir yazınla ilk kez okumuştum seni ya da ilk kez dikkatimi çekmiştin. Sonrasında da hep takdir ederek izledim, umarım hayatın hep böyle üretken ve heyecanlı geçer. Umarım daha çok kitapların yer alır kitaplığımda. Uzun süreli olacağını düşündüğüm bu atölyede ve nicelerinde başarılar diliyorum sana. Yolun açık olsun kardeşim.</p>

<h3 id="yakup-karahan">Yakup Karahan</h3>

<p>Köroğlu öykü atölyesi ne nisan ayında Twitter'dan yapılan duyuru üzerine başvurdum.</p>

<p>Yazarlığın öğretilebilir bir şey olup olmadığı konusundaki tartışmalarda tanıdığım birçok kişi bunun yolunun atölyelerden geçmediğini düşünüyordu. Fakat Emre Ergin'in daha önce yaptığı atölye çalışmalarında izlediği yol hakkında az çok malumatım vardı. Yapılan şey her hafta belirlenen 3 kelime ile bir kurgu oluşturup hikaye yazmak ve bunu yoruma açmaktı. Yani her yazar adayının geçmesi gereken bir yoldu. Köroğlu öykü atölyesi bu amaç için bir araya gelmiş insanlarla bu yolu daha zahmetsiz ve katlanılabilir hale getiriyordu.</p>

<p>Atölyenin bence en orijinal tarafı berbat hikayeler yazma atölyesi olma iddiasında bulunmasıydı. Eğer bir şeyler yazmak için oturmuşsak pes etmemize sebep olan şeylerden biri de yazmaya başladığımız metnin görünür bir niteliği olup olmadığı konusunda şüpheye düşmemiz olabilir. Ama yeni başlayanlar için konuşmamız gerekirse bizden iyi olması bir tarafa bir hikaye yazmamızı bekleyen kim var? Bu bakımdan berbat da olsa bir hikaye yazmamızın gerekmesi yazma alışkanlığının sekteye uğramaması açısından çok önemli.</p>

<p>Diğer yandan atölyenin bu tarafı bize yazıda yapmaktan çekildiğimiz şeyler konusunda cesaretlendiren bir özgürlük alanı sunuyor. Yapacağınız şey, yapmak istediğinizi yapıp gelen yorumlarla tekrardan muhasebe etmek. Şahsen atölyenin sağladığı bu imkanı ben ayrı bir yere koyuyorum. Çünkü -elbette gelen yorumlarla- bir taraftan kendi içimde savunduğum bazı fikirleri revize etmeme diğer taraftan da yeni imkanların peşine düşmeme sebep oldu bu durum.</p>

<p>Atölyede hikaye yazmak dışında yapmamız gereken bir şey de yorum yapmak. İnsan başta çekingen dursa da yorum yapa yapa ve yapılan diğer yorumları da gözden geçirerek metinde neye nasıl bakması, metni hangi ölçütlerle değerlendirmesi gerektiğini az çok öğreniyor. Bu tek başına az bir şey değil. Fakat başka metinler için yapılan yorumları okuduğumuzda ister istemez içselleştirdiğimiz mantıkla kendi metnimizi de başta alışık olmadığımız zaviyelerden ele alabiliyoruz. Bu da zannımca ufkumuzu geliştiren bir olay. Ayrıca yukarıda bahsettiğim kendimizi kısıtlamadan yazdığımız hikayelerde gözümüzden kaçan bazı noktaların diğer okuyanlarca aydınlatılması da çok güzel bir imkan. Yani bir taraftan havaya yükselme fırsatı bulurken diğer taraftan ayaklarımızın yere doğru çekilmesi gibi güzel bir durum da var.</p>

<p>Atölyenin bu asli çalışmalarının yanında iletişim kurduğumuz gruplarda devam eden sohbetler de çok faydalı, ufuk açıcı. Yaş, meslek, meşrep, eğitim, kültür konusunda çok geniş bir yelpazeye sahip grubumuz. Üstelik insanlara yardımcı olma hususunda çok arzulular. Bu hususta Allah var başı Emre Ergin hoca çekiyor. Bir örnek vermek gerekirse, grupta dil öğrenme konusu konuşulurken, Almanca öğrenmek istediğimi söylediğimde kendi meselesi gibi benimseyip ne yapmam gerektiğini uzun uzun öğretti. Bundan başka bilmediğim birçok hususta fikir sahibi olmakla birlikte kafamdaki soru işaretlerinin mühim kısmı açıklığa kavuştu. Ayrıca herkesin okuduğu kitabı paylaşıp o kitap hakkında bilgi vermesi bence en güzel taraflarından biri bu konuşmaların. Keşke daha sık yapılsa. Motivasyon kaynağı olması da ayrı bir konu. Aynı işi yapan insanların birbiriyle irtibatlı olması, dahası birbirinin takipçisi olması insanı olmazsa olmaz bir iklimin içinde tutuyor.</p>

<p>Bir de Emre Hocanın haftalık yaptığı yorum videoları var. Ortalama 25 dakikalık videolarda her hafta bir öykü yorumlanıyor. Tecrübe sahibi bir yazar olarak içeriden yaptığı kritiklere muhatap oluyoruz bu sayede. Unutmadan, öykü yazma ve yazarlık üzerine hazırladığı videolara da değinmek gerekir. Bu videolar Twitter’da paylaşıldı. Hem genel anlamda hikâye yazma konusunda hem de haftalık hikâye alıştırmalarının rutine bağlanması konusunda aydınlatıcı, fikir veren videolar bunlar.</p>

<p>Atölyeye başvuruda bulunmayı düşünenlere gönül rahatlığıyla tavsiye ederim. Asgari fayda olarak iyi bir okuyucu olmayı sağladığı konusunda temin ederim.</p>

<h3 id="havva-gok">Havva Gök</h3>

<p>Merhabalar, ben Havva Gök. İlahiyat fakültesinde 3.sınıfım. Atölyeye katılalı bir ay oldu. Ama bu bir ayda tahmin ettiğimden daha çok atölyenin faydasını gördüm. Şimdiye kadar atölyede 1 röportaj ve 2 hikaye yazdım. Hepsi benim için farklı deneyimler oldu. Liseden beri ilk defa bir hikayemi başarılı yada başarısız nihai bir sonuca ulaştırabildim. Bu benim için büyük bir başlangıç sayılır. Çünkü uzun süredir sürekli hikaye yazıp devamını getiremiyordum.Hikaye yazan herkes ya da sadece hikaye değil herhangi bir türde yazı yazanlarda bilir, bir yazının sonunu getirememek zihni</p>

<p>Köroğlu Öykü atölyesinde, daha bir aydır bulunmama rağmen eksik yanlarımı hikâyeye yapılan yorumların katkısıyla,atölyede ilk haftada yazdığımdan  beri fark etmeye başladım. Bu bile benim için büyük bir adım. Çünkü bir şeylere daha dikkat ederek yazmaya çalışıyorum artık. Diğer türlü ne yaptığını bilmeden yazmak bir adım öteye  pek götürmüyormuş bunu fark ettim.Bunu anlamama vesile olan şey adece yorumla değil diğer arkadaşların hikayesini okumakla ilgili olduğunu düşünüyorum. Çünkü her yazılan hikâyede alacağımız şeyler oluyor. Kimin de üslup, kimin de karakterin işlenişi ve daha nice özellikler. Çok şey öğrendim, inşaallah öğrenmeye devam edeceğim inşaallah.</p>

<p>Atölyede en çok beni ilk başta ürküten ,üç kelime ve ek zorluktu. Ama zamanla gerek yazarak gerek okuduklarımdan anladığım şey: istediğiniz zaman başarabiliyor olduğunuz. Bu yüzden bu üç kelime olayını benimsemek kolay oldu. Hatta artık zorlanmak bile güzel gelmeye başladı. Sonucu ne olursa olsun, bir şeyleri yapabilmek, ona niyetlenmek zamanla bana çok şey kattı.</p>

<p>Atölyede hikayeleri üç gün içinde yazmamız isteniyor bizden. Bu da ilk başta korkutucu gelmişti ama geçen hafta deneyimlediğim bile gün bile yeterli oluyormuş, verimli kullanıldığı takdirde. Ve aslında kelimelerin her birinin ne kadar çok şeyi içinde kapsadığını da yazarken fark ediyoruz. Çok hoşuma giden şey bu üç kelimeyle ilgili, herkesin hikayesinde farklı şekilde kullanması kelimeleri. Bu tıpkı herkesin hayata farklı pencerelerden bakışını anımsatıyor.</p>

<p>Atölyeyle daha şimdiden hiç yazmadığım, daha doğrusu yazmayı denemediğim türde bir hikaye yazdım. Yazmayışıma ek olarak pek okumayı tercih etmediğim de bir türdü. Benim için farklı bir  deneyim oldu. Açıkçası fantastik türde bir şey yazmak aklıma pek gelmezdi. Ama atölyedeki arkadaşların yazdıklarından ve kendi yazdıklarımdan sonra ön yargımı kırmış oldum. Ne kadar o hafta başarılı bir hikâye yazmış olmasamda eğlenceliydi. O haftadan sonra fantastik kurgularda zihnimi işgal etmeye başladı biraz…</p>

<p>Emre hocanın haftanın hikayelerinden birini seçip onu yorumlanmasının hepimize yol gösterdiğini düşünüyorum. Çünkü bir yazarın yorumları bu alanda çok önemli.Fark etmediğimiz  detaylara değiniyor çoğu zaman. Bu da bize farklı pencereler açıyor.</p>

<p>Atölyede herkes edebiyat dışında da öğrenmeye hep açık. Bu beni de zamanla bir şeyler yapmaya teşvik etti. Arapçayı geliştirmek konusunda beni kamçıladı. Ve atölyede bulunan bir kaç arkadaşla Farsça öğrenmeye başladık.Uzun aradan sonra yeni  bir dil öğrenmeye başlamak henüz yeni olmasına rağmen heyecan verici.</p>

<p>Bu kısa zamanda bile atölye bana çok fazla bir şeyler katmışken benim daha çok buna karşılık emek sarf etmem gerektiğini düşünüyorum. Çünkü Emre hoca bu kadar uğraşırken gelişine  bir şeyler yapmak,hocanın emeklerine  büyük saygısızlık ve haksızlık olur.</p>

<p>Son olarak hikaye yazma hususunda en önemli şey bana göre istek ve motive olmak. İstek herkes vardır belki ama yazmadan önce motive olmak çoğu zaman benim için zordu. Atölyedekilerin yazma heyacanı, kimi zaman endişeleri, yetiştirme çabaları da beni daha çok yazmaya teşvik ediyor. Bu yüzden Emre hocaya böyle bir Atölyede bize öncülük yaptığı için çok teşekkür ediyorum.</p>

<h3 id="busra-baysal">Büşra Baysal</h3>

<p>Ben yazarlık mektebine, ilk açıldığı zamanda katıldım. Ve mektebe, üç sene boyunca devam ettim. Emre hocayla ve hikâye atölyesiyle ise üçüncü senemde tanıştım. Online eğitime geçmeden önce atölye dersleri tartışma ortamı içinde gerçekleşiyordu. Hocamız önce teknik bilgileri anlatıyordu, ona aklımıza takılan soruları soruyorduk ve fikirlerimizi belirtiyorduk. Daha sonra bol bol uygulama yapıyorduk. Uygulamalar bize yazma alışkanlığı kazandırması açısından çok faydalı oldu. Online atölye ise bambaşka bir kapı açtı bana. Ben yazmayı seviyorum ama yazmak için ilham bekleyenlerdenim. Birçok yazarın da söylediği gibi yazmanın disipline ihtiyacı olduğunu öğrendim bu atölyede. Yalnızca yazmayı sevmenin yetmeyeceğini, her gün belli bir düzenle yazmanın kişinin kalemini kuvvetlendirdiğini öğrendim. Atölyede sınırlı zamanda, çeşitli ek zorluklarla, verilen üç kelimeyle hikâyenin temelini oluşturarak metinler yazıyoruz. Bu sınırlı zaman  bazen beni  zorlasa da kısa sürede de ortaya bir metin koyabilmemi sağladı. Ek zorluklar ise önüme çıkan engelleri aşmayı, sınırları zorlayabilmeyi, kafamdakileri başka ölçütlerle harmanlayarak yazmayı öğretti. Ve tabii ki düzenli olarak yazmak, dilimizi daha iyi kullanmayı, zihnimdekileri yazıya daha kolay dökmemi öğretti. Aynı zamanda yazdıkça insanın yazı dili, betimlemeleri, olayları öyküleştirme gücü gelişiyor. Yani insan basit bir olayı bile anlatım şekliyle ilgi çekici hâle getirebiliyor. Bunun yanı sıra hocanın ve atölye arkadaşlarımın yaptığı yorumlarla eksikliklerimi, yanlışlarımı, neyi nasıl yapmam gerektiğini görme şansım oluyor. Yorumlar hataları iyileştirici olmanın yanında hikâyelerimizin güzel kısımlarını da ortaya koyuyor. Böylelikle metin yazarken neleri eksik bildiğimizle birlikte neleri iyi yaptığımızı da fark ediyoruz.</p>

<p>Ayrıca diğer arkadaşlarımın hikâyelerini okurken de farklı ufukları, farklı hayal güçlerini, farklı dünyaları keşfediyorum. Her yiğidin yoğurt yiyişi farklıdır ya bizde tabiri caizse farklı yoğurt yiyiş tarzlarını tanımış oluyoruz. Hocamızın yazdığımız hikâyeleri incelemesiyle bizden daha profesyonel birinin metne nasıl baktığını, hangi noktalara dikkat ettiğini görüyoruz. Bunun yanında hikâyeyle ilgili bazı teknik bilgileri, metni düzenlemenin de önemli olduğunu öğreniyoruz.</p>

<p>Bir de atölyemizin sanal sohbetleri var ki tadına doyum olmuyor. Bu sohbet ortamında farklı şehirden, farklı yaştan, farklı düşünceden insanlar bir arada toplanmış durumda. Ama kimse birbirini kırmadan kendi fikrini belirtiyor ve böylece güzel bir  tartışma ortamı oluşturuluyor. Bu sohbetlerde insanlar birbirleriyle bildiklerini, okuduğu kitapları, sevinçlerini, üzüntülerini paylaşıyor. Yazılanları okurken yeni bir şey öğrenmeniz işten bile değil. Bu yüzden algılarınızı açıp yazılanları öyle okursanız daha iyi olur. 😊</p>

<p>Bu atölyeden ne bekliyordum, ne buldum kısmına gelirsek mektebe ilk katıldığım zamandan beri atölyeden beklentim şunlardı: yazmaya daha çok vakit ayırmak ve edebiyatla iç içe olmak. Çünkü edebiyatla ve yazmayla ilgilenmek bana iyi geliyor, içinde olduğum andan beni soyutluyor, kendimi ifade edebilmemi sağlıyor. Ve farklı diyarlarda gezebilmemi sağlıyor. Ben atölyeden bunları bekliyordum ama daha fazlasını buldum. Birlikte edebiyat konuşabileceğim insanlarla bir araya geldim. En basiti, bu insanlar aracılığıyla bilmediğim yazarlarla, kitaplarla karşılaştım. Yukarıda da atölyenin bana kattıklarından söz etmiştim zaten. Böyle ortamlarla, kişilerle bir araya gelmek bana çok şey kattı. Gençlerin böyle programlara ve  daha çoklarına ihtiyacı var. Kendilerini daha donanımlı hâle getirebilmeleri, sevdiği şeylerle daha yakından ilgilenebilmeleri için. Bu yüzden bu işte emeği olan herkese, bize böyle bir olanak sundukları için minnettarım. Ayrıca size de çok teşekkür ederim Emre hocam. Bizlere hiçbir çıkarınız olmadan bildiklerinizi öğrettiğiniz, bize olanaklar sunduğunuz, birçok insanı bu güzel ortamda bir araya getirdiğiniz için. İnşallah emeklerinizin karşılığını verebiliriz.</p>

<h3 id="aysenur-onler">Ayşenur Önler</h3>

<p>Yazmaya başladığım günden bu yana yaşadığım her şehirde bir edebiyat ortamı aradım ve çoğu zaman kurulu bir düzenin içine dahil olamadım. Bir şeyleri hep baştan düzenlemek ve insanları güdülemek durumunda kaldım. Malatya’da Bilsam Dergi Yazımı Atölyesi, Trabzon’da Muhibbi, kaldığım yurtta makale ve kitap tahlilleri. Her hafta mutlaka beni edebiyattan koparmayacak bir programım oluyordu. Pandemi araya girdiğinde hepsinden tamamen uzak kalacağımı düşünmüştüm. Emre hocanın paylaştığı bir duyuruyu Güray Süngü’nün retweet etmesiyle, benim için yeni bir dönem başladı. Köroğlu ile birlikte karantinada mahrum kaldığım edebiyat ortamına tekrar kavuştum. Üstelik bu, fiziki şartlar gerektirmeden online bir şekilde oldu. Her şey uzaktan olmasına rağmen bu gönül bağı nasıl kuruldu, diye düşünebilirsiniz. Samimiyet cümlelere, muhabbete dökülünce bir sınıf ortamı gerektirmeyen, kökleri sağlam bir atölye olduk. Bunun böyle sistemli ve verimliliği Emre hocamız sayesindedir. Katıldığım günden beri her şeyi en ince detayına kadar düşünüyor. Her hafta kelimeleri ve ek zorlukları heyecanla bekliyorum.  Aklıma hiç gelmeyen nüanslar bile Emre hoca tarafından sistematik hale geliyor. Bu durum benim için hem hayret verici oldu hem de onun bu duruşunu kendime örnek aldım. Atölyede olduğum için mutluyum.</p>

<p>Bu atölyeye başladığım ilk zamanlarda yazdıklarımın farklı bir göz tarafından okunacak olması benim için korkutucuydu. Zira ağır eleştirilmekten biraz çekiniyordum. Şevkimin kırılacağını düşünüyordum. Bunun bulunmaz bir fırsat olduğunu anladığımda çok sevindim. İnsanın kendi eksiklerini fark etmesi bazen aylar, yıllar alır. İyi bir metin yazabilmek için eksikleri erkenden fark etmek gerekir. Çünkü birbiri ardına gelen öyküler kartopu misalidir, yanlışı hatayı derinleştirir. Öykülerime her hafta en az üç yorum geliyor. Bunları titizlikle not ediyorum. Böylelikle kısa bir sürede yazılmış bir metin bile üzerinden tekrar tekrar geçtiğim ve istediğim düzeye ulaşan bir öykü oluverebiliyor. Bu yorum sistemiyle hatalarımı erken fark etmenin daha güzel bir yolu olamazdı sanırım. Atölyeyle birlikte öykü yazdığım her hafta yapıcı yorumlar aldım. Birinin beni ağır eleştirmesi korkusu gitti, keşke birisi beni ağır eleştirse hevesi geldi. Çünkü bunun ne denli geliştirici olduğunu idrak ettim. Bazen liseli bir gençten bazen de usta ve kitabı çıkmış bir yazardan yani atölyemizin farklı farklı her üyesinden mutlaka bir geri dönüş aldım. Her biri kalemimdeki yüzlerce pürüzden birkaçını giderdi. Ben de aynı şekilde okuduğum her öyküyü satır satır inceledim. Gerek imla olsun gerek anlam bozuklukları olsun, başkalarının eksiklikleri de beni eğitti. Bu durum, yorum ve analiz yapma kabiliyetimi geliştirdi. Ne yapmamam gerektiğini gördüm. Aynı şekilde ustaca kurulmuş cümleler iştiyakımı arttırdı. Yorum yapmak ve yorum almak bu bağlamda çok faydalı.</p>

<p>Atölyeye dair kötü bir şey var mı, diye düşündüm. Bu sizin tam olarak ne beklediğinizle alakalı bir durum. Disiplinli ve sistematik ilerleyiş mi istiyorsunuz? Tam olarak doğru yerdesiniz. Emek verilen bir şeyden dönüt almamaya imkan yok. Ancak kaytarmanın sınırlarında dolaşıp aman böyle bir şeyden de mahrum olmayayım, kıyısından köşesinden dahil olayım diye mi düşünüyorsunuz? Yanlış yerdesiniz. Bir şeye on bin saat ayırma kuralını duymuşsunuzdur. Eğer bu işi hakkıyla yapmak istiyorsak –zira niteliksiz olmanın çok tehlikeli olduğu bir alandayız- bu işi çok ciddiye almamız gerekiyor. Üzerine saatler, günler, haftalar harcamalıyız. Başka işlerimizdeki yoğunluğumuzdan nefesimiz kesilse de mutlaka yazmaya vakit ayırmalıyız. Dünya telaşesi çok hızlı akıyor, yazmayı bir düstur edinmezsek akışa kapılıp gideriz. İşte tam bu noktada nehirde bize uzanan bir yardım eli olarak düşünebiliriz bu atölyeyi. Bu eli tutan ve iç disiplinini sağlayabilen ilerleyecektir. Bundan keyif alacağınızı temin ederim.</p>

<h3 id="hacer-nogman">Hacer Noğman</h3>

<p>Merhaba. Yaklaşık altı aydır bu atölyede bulunuyorum. Ve bir önceki cümleyi memnuniyetle yazdım. Yazmanın ilerlemek için tek başına yeterli olmadığını düşündüğüm için buradayım. Biraz da nasipliyimdir, herhalde.</p>

<p>Bu atölyeye katılmadan önce, katıldıktan sonra, yazdığım öykülerin birçoğu benzer konular yahut benzer merkezler etrafında dönüyordu. Atölyeyle birlikte üç kelime kuralı da hayatıma girdi. İstemsizce, belirlenen üç kelimeyi kurgunun temeline yerleştirip bir metin oluşturmaya başladım. Bu kurmaya çalıştığım kurgu bazı geceler uyutmadı beni. Kelimeler arasında nasıl bir bağlantı kurabilirim diye düşünürken keşke adımı yazmasaydım dediğim zamanlar oldu. Fakat bir şekilde bir şeyler çıktı ortaya. Ve bu bir şeyler, öyküler, kendi eksenimden uzaklaştırdı beni. Ne kadar merkeze bağlı kalsam da farklı öyküler çıktı ortaya. Kendimin farkına vardım da diyebilirim belki. Ya da bunu dersem haksızlık etmiş olur muyum kendime, bilemiyorum. Belirli noktaya bağlı kalmadan yazdığım öykülerim oldu. Uzaktan baktığımda farklı görünen öykülerim oldu. Atölyenin öykülerimde farkındalığı bu açıdan oldu.</p>

<p>Ve yorumlar. Öykülerime yapılan yorumlar; hepsi çok kıymetli. Derinlemesine öykülerime yorum aldığımı söyleyemem. Bu bir şikâyet mi, değil. Fakat buna ihtiyacım olduğunu düşünüyorum; kendimi geliştirmem için. Elbette biraz da egom için. Belki bunu yazmak kötü hissettirebilir bana; kendime güvenmem için diyeyim ben. Yorumların eksik olduğunu düşünmem işin negatif tarafı. Yorumlamak demek, didikleyerek okumak demek bana göre; çokça hatanın bulunması demek. Bunun yanında güzellikleri de ortaya çıkarmak demek. Ve çokça hatanın belirtilmesi, rencide olmaksızın, yazar kişinin yazma meselesinde birçok değişikliğe gitmesini ve kendini geliştirebilmesine vesile oluyor. Bu hususa çok dikkat ettiğim için yazılan öykülerin birçoğunu okumaya gayret ediyorum. Çünkü yazan kişi kadar okuyan kişinin de yazıya dair tespitleri iki tarafa kâr olarak kalıyor. İyi veya kötü metin; ikisinin de katkısı ayrı ayrı iyi oluyor. Yanlış anlaşılsın istemem; kötü öyküyü belirleyecek kadar iyi değilim. Bu atölyede bunun kârını epeyce aldım. Birçok gözden, gelişmiş kişilerce okunmak, bunlar çok kıymetli.</p>

<p>Bu atölyenin bir diğer pozitif yanı ise sadece öykülerle kalmıyor oluşu. Grubumuzda zaman zaman geçen konular, yapılan yorumlar, kitap tavsiyeleri, bilgiye aç insanlar, yüreklendirişleri... Güzel baktığım bir taraf da bu. Birden kendimi bir muhabbetin içinde buluyorum ve nasiplendiğimi fark ediyorum. Düşüncesi bile iyi hissettiriyor. Ya da bazen bir şehri överlerken düşüyorum muhabbetin içine.</p>

<p>Olumsuz olarak düşündüğüm ve anlamlandıramadığım bir mesele daha var. Aslında bu bireysel bir mesele değil. Bunun bir çözümü var mı yahut değiştirilebilir bir konu mu onu da bilmiyorum. Yorum eksikliği olduğunu düşünüyorum. Yukarıda bahsettiğim yorum mevzusu, genel bir durumu değerlendirişti. Fakat indirgediğimde yorum yapmak için yorum yapanları görüyor gözüm. Örneğin öykü yazıyor bir kimse, öyküye bir kişiden aldığı tek yorum oluyor: “Elinize sağlık, iyi bir öyküydü.” minvalinde bir yorum. Sadece bir yorum. Bunu atölyenin bir eksikliği olarak görmüyorum, öyle de değil zaten. Fakat anlamlandıramadığım bir nokta bu. Bununla ilgili bir şey yapılabilir mi diye çok kez düşündüm. Bir cevap bulamadım. Kişilere de müdahale edilemeyeceğinden; yanıtsız kaldım.</p>

<p>İngilizce çeviri gerektirmeden yazdığımız öyküleri, o haftayı unutmayacağım. Çok farklı bir deneyimdi. Muzlar, filler ve Ethel Hala. Katkısı epeyce fazla oldu bana. Düşünüce bile bayağı havalı.</p>

<p>Haftalar süren bu atölyeye, haftalardır bir ‘zorluk’ ayarlayan, uğraşan size teşekkürü bir borç bilirim. Sürekli uğraşan, çabalayan birinin olduğunu bilmek insanı sorumluluk altında bırakıyor. Sorumluluk ise iyidir çoğu zaman. Ve bu çabanın bir karşılığının olmadığını bilmek yaptığımız şeyi daha da kıymete bindiriyor. Her şeyden önemlisi bu bence. Bu atölye için ve bu atölye dışında çabalarınızın karşılığını almanızı dua ediyorum. Verdiğiniz emek bize kalan en kıymetli şey.</p>

<p>Ve politbüroya geçtiğim günden beri yapılan işleri düşünüyorum. Aldığım teşekkürlerin sayısını bilmiyorum. (Bunu yanlış anlamayacağınızı düşündüğüm için böyle yazdım.) Fakat ‘devrim’den önce tüm işi yüklendiğiniz halde, size bu kadar teşekkür etmeyişimi düşüncesizlik olarak adlandırıyorum. Bu yüzden, girdiğim ilk haftadan bu yana gösterdiğiniz ilgi ve emekleriniz için teşekkür ederim.</p>

<p>Yorumladığınız ‘Yol’ öyküm için de ayriyeten teşekkürler. Hakkınız büyük, helal edin.</p>

<h3 id="zeynep-sahin">Zeynep Şahin</h3>

<p>Merhabalar. Ben Köroğlu Öykü Atölyesi’nin çaylak üyelerinden biri olarak atölyenin bu kısa zaman içinde benim için nasıl bir anlam taşıdığından bahsetmek istiyorum. Öncelikle atölyenin kendine has, kurgusal bir yapısı olduğu yadsınamaz. Bütün aşamaları incelikle tasarlanmış bir oluşum; politbüroya bile sahip(yönetim kurulu). Mesela geçen haftalarda hep konuştuğumuz yayınevinin sosyal medya adresini kurduk, hiç olmayan kitapların tanıtımını yapacağız(umarım yayınevinin logosunu beğenirsiniz, ben neşeyle yaptım.) Bunların hepsinin bir gün fiziksel mekanda da mümkün olmasını çok isterdim.</p>

<p>Atölyenin işleyişine göre eğer o hafta yazmaya karar verdiyseniz yazmak zorundasınız. Bu da “Ben beceremedim, olmadı, bu haftalık yazmaktan vazgeçtim.” deme imkanı tanımayarak ne yapıp edip o öyküyü yazmaya yol açıyor. Yani atölyede sistematik olarak yazma alışkanlığı ediniyoruz. Kısıtlı bir zamanda zorlukları kullanarak yazdığımız öyküler ilk haliyle mükemmel olmasa da atölye sakinlerinin düzeltici yorumları sayesinde iyice şekillenmiş öyküler haline geliyor. Tabii öyküyü başka bir gözle okuyup düzenleyebilmek için bir süre onu kendi haline bırakıp diğer öykülere geçiyoruz. Atölye kurgu yazmakta daha çok yeni olan bana, bunu yapabileceğime dair umut veriyor. Şu aklımın içinden iyi öyküler çıkabileceğine gün be gün inanmaya başlıyorum. Kurgu yazmanın benim için en iyi yanı, sahip olmadığım ve hiç yaşayamayacağım olayları doğrudan zihnimde canlandırma imkanı tanıması: lucid rüya görmek ya da kendi tasarladığınız bir sahnenin içine VR gözlükle girmek gibi. Bu yüzden bunun bir yanıyla etkileyici ve inanılmaz bir durum olduğunu düşünüyorum. Fakat yalnızca çok nadir zamanlarda kalkıştığım bu kurgulama eylemini artık düzenli ve kolektif olarak gerçekleştirme imkanını bize sağladığı için Emre Ergin’e ne kadar teşekkür etsem az. Düzenli yazıyoruz fakat bu, olayın sıkıcı olduğu anlamına gelmiyor; zorluklar ve yeni yazım tarzı denemelerinin hepsi bizim için farklı bir heyecan yaratıyor diyebilirim.</p>

<p>Atölyeye başvururken böyle bir ortam beklemiyordum, çok daha düz, monoton bir şey olacağı vardı kafamda. Başvuru demişken; niyet mektubunda Emre Ergin’in yazmadığı bir kitabın ismini verip sanki bu kitapla onu tanımışım gibi bahsetmeme rağmen(başka utanç yaşatma Allah’ım) atölyeye kabul edildim. Tabii ki kimseyi kandırmaya çalışmamıştım. Atölyenin yazarına onun yazmadığı bir kitabı ithaf ederek kabul almaya çalışmak pek denenecek bir yöntem olmasa gerek. (Hatamın bazı açıklamaları var: Karıştırdığım yazarların isimlerinin telaffuzunun birbiriyle çok uyumlu olması, arkadaşımla kitabı alırken onun Emre Ergin’in kitabını almış olması ve bu olayın üzerinden birkaç yıl geçmesi gibi…) Üstelik bu gafıma rağmen Emre Hoca ve atölye sakinleri beni büyük bir heyecanla, “Hoşgeldiniz Zeynep Hanım!” diyerek karşılamışlardı. Ben utancımdan artık atölyede var olabileceğimi düşünmüyordum. Fakat Emre Hoca, atölyede yazmak için kendisinin kitaplarını okuyup iyi bir yazar olduğunu düşünmemizin gerekmediğini, hepimizin yalnızca yazmak için çabaladığını çok medeni bir şekilde anlatmıştı. Her şey yoluna girdikten sonra defalarca dalga geçtik bu durumla. En sonunda atölye bir aile gibi olmaya başladı benim için; yazı ailesi.</p>

<p>-ÜSTTEKİ YAZIYA DAHİL OLMAYAN KISIM-</p>

<p>Biliyorum ki vasiyetname hazırlıklarım arasına ölmeden önce muhakkak bir mektup yazarak teşekkür etmem gereken birileri daha eklendi. Ben şimdi bunca insana kendi oluşum sürecimde rol oynadıkları için nasıl teşekkür edebilirim bilmiyorum. Atölye, olabildiğince durağan akan bu yaşamda onu biraz olsun güzelleştirmek için tam da ihtiyacım olan şeylerin birleşimi olarak gelmiş bir hediye gibi benim için. Bununla birlikte dertlerimin %73'ü çözüldü, yahut en azından çözülmek üzere yoluna girdi. İşte çözülen bazı problemler ve atölyenin rastgele aklıma gelen katkıları:</p>

<ol>
<li><p>Hayatım düzene girdi, sorumluluk edindim, böylece onun bir anlamı oldu(bir süredir bu konu üzerinde durmuyorum fakat daha sonra bunun üzerinde düşüneceğim).</p></li>
<li><p>GERÇEKTEN kurgu yazmaya başladım ve kolay olmadığını öğrendim.</p></li>
<li><p>Burada tanıştığım insanları seviyorum. Hatta birgün birlikte piknik yapmalıyız. Galiba biraz güç.</p></li>
<li><p>Kendime  akademik ingilizcemi geliştirmek için tanıdığım sürenin yarısına gelmiş ve daha tam manasıyla çalışmaya başlamamışken dil grubundaki bir grup arkadaşla kurduğumuz ingilizce makale okuma atölyesi bu derdime deva oldu.</p></li>
<li><p>Öz disiplin konusunda oldum olası problem yaşayan biriydim. Hala yaşasam da, çok ilginç bir şekilde, çalışıyorum artık. Mesela gün ortasında melankolik bir halde halının desenlerini incelerken akşama doğru kendimi bütün sorumluluklarım için çılgınlar gibi çabalarken buluyorum. Yani kimseye fark ettirmeden mecburen düzelmek zorunda kalıyorum.</p></li>
<li><p>Bildiğim ne varsa paylaşma isteğim oluştu. Bilip de kullanmadığım yahut sadece kendime sakladığım şeyler üzerimde yük olmaya başladı.</p></li>
<li><p>Artık yeterli çabayla neyi öğrenmek istiyorsam yapabileceğimi biliyorum(inşallah).</p></li>
<li><p>Aklımı kurcalayan şeylere dair birlikte düşünüp yanıt bulabileceğim mantıklı, zeki ve espritüel insanlara sahip oldum.</p></li>
<li><p>Ben çalışkan bir insanım, nihayet.</p></li>
</ol>

<p>Atölyeler ve onların güzel çalışmaları daim olsun. Öğrenmekten, öğretmekten hiç yorulmayan ve de bunu kendi de eğlenerek yapan Emre Hoca’nın belleğine ve azmine Allah kuvvet versin.</p>

<p>Bunların dışında, bir süre önce siz ne söyleseniz başımdan aşağı kaynar sular dökülüyordu, ara ara bütün gaflarım ve rezil olduğum anlar gözümün önünden geçiyordu. Ama son dönemde hatalarımız için uyarırken artık anlık kalp krizi geçirmemize neden olmadan bunu yapmanızdan çok memnunum. Böylelikle daha az yüreğim sıkışıyor. Belki ben yanlış bir şey söylemiyorumdur diyeceğim ama imkansız. Kesin bilinçli bir durum var ortada. Teşekkür ederim çabanız için hocam. Ve diğer her şey için.</p>

<p>Az önce, niyet mektubu yazmak için google dokümanları ilk açtığımda karşıma çıkan mektup taslağını görünce önce kendime mektup yazıp onu haziran ayında açılacak bir mail olarak yolladığımı hatırladım. Ona baktım. Şu paragraflar var:</p>

<p>"Sevgili yazıklar dolu Zeynep. Bu mektubu sana acıdığım için yazıyorum. Sen nasıl birisin? Nasıl biri olduğunu ne belirler? Seni nasıl tanırız? Yaptıklarınla mı, okuduklarınla ya da dinlediklerinle mi? Söylediklerinle mi? Hiçbiriyle. Burada yalnızca bana ait olan hiçbir şey yok. Bilmiyorum. Biz kimiz? Suratıma bir iz sürülse keşke. Uysam ona.</p>

<p>Allahım beni al. Şu bedenimi ait olduğu, olacağı yere koy. Ellerim aslında ne yapmalıysa onu yapsın.  Çalışmak için bile gücüm yok. Çalışmaya hazır olmak için bile yok. Allahım nolur bana hayırlı kapılar aç. Nolur şu Zeynep kulunu Allahsız bırakma.</p>

<p>Farklı olan Zeynep'ten, diğeri, sana öncesinde seslenen yani, yok sanrı görmüyorum."</p>

<h3 id="emine-genc">Emine Genç</h3>

<p>Selamlar bunu okuyanlara ve okuyacaklara olsun.</p>

<p>Atölye kavramı; kıvılcım, har anlamlarına gelen astella kelimesinden türemiş. Bu anlamda baktığımızda içinde bulunduğum Köroğlu atölyesi, köklerine sahip çıkabilmiş bir atölye. Zira Köroğlu’nda da türeyen ve türetilen kıvılcımlar görüyoruz.</p>

<p>Bir makaleye başlar gibi etimolojik bilgiyle yazıma başlamayı istemezdim. Ama bu ciddiyeti  Köroğlu’ndan esirgememek gerek. Yine de neyin nasıl olduğunu anlatmak için kendi başlangıç hikayemi sizlerle paylaşmak isterim.</p>

<p>Covid-19 virüsü zihinlerimize hızlı ve etkili giriş yaptığı zamanlardı. Kendisiyle yeni tanışmıştık fakat uğruna(!) evlere kapanmış, sosyal medyaya daha bir açılmıştık. Bu açıklığın verdiği etkiyle twitter’da gezinirken @alistirma adlı bir hesaptan öykü atölyesi yapılacağı duyurusunu gördüm. Kimin rt’si sayesinde gördüm, bilmiyorum. Bir bakayım dedim. Yapabilir miyim? Yapamazsam çeker giderdim, sanki ne ki. Hem belki kabul bile edilmezdim. Bu yazdıklarımdan kendime güvenmediğimi düşünebilirsiniz. Öyle değil. Yani daha öncesinde çok bir öykü deneyimim yoktu, sadece kendi kendime yazdığım birkaç öyküm ve arada gelen öykü yazmalıyım düşüncesi hep benimleydi. Bir kıvılcım vardı yani. Gerçi kabul edilip karşımda takip ettiğim bazı yazarları görünce güvenim azıcık azalsa da sonradan bunun iyi bir şey olduğunu fark ettim. Zaten amacımız “nitelikli öykü yazmak değil, niceli sağlamlaştırmak”tı. Az zamanda olabildiğince çok kötü öykü yazmanın amaçlanması gerçekten özgüveni güçlendiriyor. Hele ki zamanla öykülerinizi sevmeye başlayınca.</p>

<p>Yapmamız gereken, 72 saatte üç kelime üzerine öykü inşa etmekti.. Ve gerçekten yazabiliyordunuz. Atölyenin bana kattığı ilk, belki de en önemli şey “yapabiliyor” olmanın kanıtıydı. İnsanın kendine bunu kanıtlaması gerçekten yapıcı bir kazanım. Ortaya konan öykü muhteşem mi? Hayır, ama bir öykü mü? Evet, en azından size göre. Üstelik bu öyküleriniz iyi veya kötü olmasına bakılmaksızın birileri tarafından her hafta yorumlanıyor. Bunun kişide yarattığı olumlu etkiyi tahmin edebilirsiniz. Hele ki yorumlar olumsuz/yapıcı eleştirilerse havalara uçabilirsiniz.</p>

<p>Unutmayın ki yazar olduğunuz kadar -hatta daha fazla- yorumcu oluyorsunuz. Çünkü her hafta bir öykü yazarken en az üç öykü yorumluyorsunuz. Üç metne eleştirel olarak bakmaksa karşınızdakini geliştirmekle kalmıyor, sizi de geliştiriyor. Okuduğunuz her metin bir ayna haline geliyor. “Kendini görmek ve karşıdan öğrenmek.”</p>

<p>Öykü yazımı nesnel olduğu kadar öznel, öznel olduğu kadar da nesnel bir süreç. Kendi fikirlerinizi ve üslubunuzu, hislerinizi kullanıyorsunuz, öznel bir süreç. Belirli bir kurguya, ilerlemeye muhtaç, nesnel bir süreç. Nesnel süreç yok sayıldığında öykü sandığınız  “şey” kişisel notlarınız olabiliyor. Atölye, bireye bu ayrımı yapabilecek bilinci veriyor. Kıvılcımı işe yarar hale getiriyor. Ayrıca yazıyla  meşgul olmak, dili öğrenmeyi pekiştiriyor. Dilin sınırlarına giderek onu genişletiyor, kendinizi bilmediğiniz kullanımların içinde buluveriyorsunuz.</p>

<p>Günün sonunda sorulan soru;  Atölyeye neden başlamıştım, ne oldu?</p>

<p>Bu bir öykü atölyesi. Genel bir gaye var; öykü yazmak, yazmayı öğrenmek. Bu öğrenme tek seferlik bir durum değil. Çünkü siz yalnızca bir kere öykü yazmayacaksınız ve yazdığınız öyküler tek çeşit olmayacak. Her öykü diğerinden farklı ve biricik olacaksa, her öykü yazımında da öğrenilen şey farklı ve biricik olacaktır. İşte atölye, oluşan bu farklılığı ve biricikliği görmeyi ve yorumlamayı öğretiyor.  Böylece yazdığınız veya okuduğunuz metinlerde ne, nasıl sorularına cevap bulabiliyorsunuz. “Okuma.” Eleştirel okuma ise, edebi alanda olduğu kadar akademik anlamda da fayda sağlayan bir kazanım.</p>

<p>Atölye’de öğrenmeyi istediğim ama öğrenemediğim hiçbir şey yok mu? Var. O son noktayı koymak. Bu da daha çok yazmakla olacağı için Atölye’ye son noktayı koymuyorum. Ama bu yazının son noktası, işte hemen önünüzde.</p>

<h3 id="emine-ecran-celiksu">Emine Ecran Çeliksu</h3>

<p>Edebiyatı çocukluğumdan beri çok sevmeme rağmen hayat şartlarım dolayısı ile uzun yıllar edebiyata uzak kaldım. Özgürce okumaya başladıktan üç dört yıl sonra yazmaya da başladım. Atölyeden önce kendi kendime ufak tefek karalamalar yapıyordum. Bir şekilde hikayelerimden birisini okuyan arkadaşlarımdan Köroğlu Öykü Atölyesinin varlığını öğrendim. Bir süre sonra da atölyeye kabul edildiğimiz haberini aldık. Çok sevindirici bir haberdi. Çok mutlu olmuştum.</p>

<p>İlk defa bir atölyeye katıldığım için bir atölyeden ne beklenir bilmiyordum. Sadece yazma konusunda bir şeyler öğreneceğim bir ortam olduğunu düşündüm. İlk hafta (bizim ilk haftamız atölyenin 3. haftasıydı) misafir gibi karşılandık. Yeni katılanlar olarak bizler hikaye yazmadık. Yazılanları okuyup yorumladık. Yazılan hikayeleri okudukça “acaba ben yazabilecek miyim?” korkusu sarmıştı beni. Çünkü okuduğum hikayeler güzeldi.</p>

<p>Ve bu arada whatsapp grubunda da çok faydalı sohbetler oluyordu. Hocamız sorulan soruları en açık şekliyle cevaplıyordu. O soru cevaplardan birçok şey öğrendim. Defterime notlar almıştım. Burada bir şey itiraf etmek istiyorum. Emre Hocanın yazar olduğunu öğrendiğimde içimden “Eyvah!” demiştim. Hoca makamında olan insanlar hakkında zaten ön yargılarım vardı bir de yazar olunca “Öğrencilerle pek ilgilenmez vs…” diye düşünmüştüm. Bu ön yargımdan dolayı hocamızdan özür diliyorum. Zira ciddi anlamda güzel ilgileniyor, her sorulan soruya cevap veriyor, her konuyu açıklıyordu. Hatta kendisi de her hafta beş öykü okuyor ve yorumluyordu (random benim hikayelerimi hiç denk getirmese de:)) Benim ön yargıma göre bir hoca bu kadar ilgilenmezdi. Çok şaşırmıştım. Ve tabii ki mutlu da olmuştum. Whatsapp grubunda alıştırmalar da yapmıştık. Bu alıştırmalar hem atölyeye adapte olmak hem de yine yazmak konusunda çok faydalı olmuştu.</p>

<p>İkinci hafta (yani atölyenin dördüncü haftası) ahize, yedi, yıldız kelimeleriyle ve İsmail karakterini baş karakter yaparak hikaye yazacaktık. Yazdım. Ama çok cesaretsizdim. Yüklemeden önce tam dört kişiye okuttum. Yanlış yapmaktan, kötü yazmaktan çok korkuyordum. Sonra bu korkunun çok saçma olduğunu anladım. Zira hocamız da hep söylüyordu “kötü öykü yazacağız” diye. Kötü yazacaktık ve aldığımız yorumlar güzel yazma konusunda bize yol gösterecekti. Mesela ilk hikayeme aldığım yorumlardan gerçekten öğrendiğim şeyler olmuştu. Hiç farketmediğim eksiklerimi görmüştüm. Sonrakiler de öyle.</p>

<p>Ek zorluklar başlı başına bir öğretici oluyor. Aynı zamanda eğlendiriyor da. Ve bence eğlenerek öğrenmek en iyi, en kuvvetli, en kalıcı öğrenme şekli. Bu yüzden  zorunlu olmadığı halde hiçbir ek zorluğu atlamadan yapmak istiyorum.</p>

<p>Hocamızın her hafta bir öyküyü yorumlaması ve video olarak bizlerle paylaşması da çok öğretici oluyor. Kendi eksiklerimi de görüyorum bu şekilde.</p>

<p>Dünyada yaşamak zor ve herkes bu zor yaşamda kendisine bir teselli arıyor. Benim en büyük tesellim de yazmaktı. Atölyede yazmak teselliye teselli kattı benim için. Atölyeden önce hep kızdığım ve üzüldüğüm konularda yazıyorken atölye ile birlikte eğlenceli şeyler yazmayı da öğrendim. Gülerek okuyacağım, okuyanları güldüren yazılarım oldu. Gün geçtikçe yazdığım yazıları daha çok beğenmeye başladım. Ama hep bir eksiklik var tabii ki. Bu eksiklik de hiç bitmeyecekmiş. Bunu da hocamızdan öğrendim. Çünkü yazar olarak büyürken okur olarak da büyüyormuşuz.</p>

<p>Ve ne hikmetse (Allah nazarlardan korusun) atölyenin her üyesi çok samimi ve iyi insanlar. Çok güzel dostluklar ediniyoruz.</p>

<p>Şunu çok samimi söylüyorum atölye hakkında kötü ya da eksik diyebileceğim hiçbir konu yok. Bir atölyeye katılabilmek hele de böyle güzel, samimi, eğlendirerek öğreten bir atölyeye katılabilmek hayallerimin ucunun köşesinden bile geçmezken şimdi tam orada bulunduğum için çok şükürler olsun. Ve hocamıza emeklerinden dolayı daima minnettar ve çok duacıyım. Allah razı olsun.</p>

<h3 id="melike-suev-aydn">Melike Süev Aydın</h3>

<p>2011 yılında açmış olduğum Twitter hesabının, gün gelip de böyle güzel şeylere vesile olacağını nereden bilebilirdim? Köroğlu Öykü Atölyesi ile yollarımın kesişmesi, bir arkadaşımın “Alıştırma” hesabındaki duyuruyu RT yapması, benim de bunu görmemle başladı. 11 Nisan 2020 tarihiydi ve biz çok değişik günlerdeydik. Bu tarihten yaklaşık bir ay önce salgın bir hastalıkla karşılaşmış, yabancısı olduğumuz karantina günlerini yaşıyorduk. Böyle bir öykü atölyesine katılmak ilk etapta günlerimi eğlenceli geçirmek için iyi bir alternatif olabilir diye düşündürtmüştü beni. Saat gecenin 23:42’si idi ve bu saatte hiç tanımadığım bir akademisyene DM atmam gerekiyordu. Yarın çok geç olabilirdi. Hemen mail adresimi yollamalıydım. Ve Emre hocaya ilk mesajımı attım. Kabul edileceğimi de pek sanmıyordum açıkçası. Ya da daha doğru bir ifadeyle, kendime güvenim yoktu. Hayatımda bir iki öykü yazmıştım belki ve bunlar da lisedeki kompozisyon derslerinde yazdıklarımdan ibaretti. Ha bir de Mart ayında ciddi paralar verip katıldığım “Yazarlık Atölyesi” vardı tabii. Bir kere ağzım yanmıştı yani. İkinci bir hayal kırıklığına hazır değildim.</p>

<p>Genel itibariyle korktuğum şeyler başıma gelir bu hayatta benim. Neyse ki bu atölyede öyle olmadı. Emre hoca,  bir saat kadar sonra bana dönüş yapmış, atölyenin işleyişi hakkında beni bilgilendiren bir cevap vermişti. Açıkçası çok şaşırmıştım. Vakit kaybetmeden mail adresimi kendisine gönderdim ve böylelikle hayatımda yeni bir sayfa açmama sebep olan atölye maceram başlamış oldu. Emre hoca kısa zamanda bizleri gerçek öğrencileri gibi görmeye başlamıştı. Ben de onu üniversiteden bir hocam gibi görüyordum tabii. 72 saatte öykü yazma fikri ilk başlarda bana çılgınca gelse de zaman geçtikçe bunun ne kadar doğal bir şey olduğunu anlamıştım. Atölyede haftalık listeye isim yazıp da öykü yazmadığımız zamanlar, atölyeden atılma sebebiydi. Burada sözünde durmanın ne kadar büyük bir erdem olduğunu öğreniyorduk. Çünkü haftalık listeye isim yazıp da öykü eklemedikleri için aramızdan ayrılanlar oluyordu.</p>

<p>Bir de Emre hocanın yazdığımız öyküleri okuduğu videolar çok daha faydalı oldu benim için. Nerelerde neler yapmam ve yapmamam gerektiğini en çok bu videolardan öğrendim. Yazdığımız öykülere aldığımız yorumlar da bizleri geliştiren ikinci etken oldu. Bazen hiç yapmam dediğim hataları yaptığımı bu yorumlardan çıkartabiliyorum artık.</p>

<p>Atölyedeki arkadaşlarla kısa sürede kaynaştık. Artık gerçek bir sınıf arkadaşı gibiydik. Bazen de abla kardeş gibi. Birbirimizle her şeyi konuşabiliyor, tabiri caize her telden çalıyorduk. Bunlar genelde okuduğumuz kitapları paylaşma, öykü yazmanın incelikleri gibi şeyler hakkında oluyordu. Emre hoca kendisine sorulan her soruya titizlikle cevap veriyordu. Atölyenin başında nasıl öykü yazacağım diye düşünen ben şu an belki de kitap yazabilirim, o kadar da zor değilmiş aslında, diye düşünüyorum. Emre hoca bizi bu konuda da çok yüreklendirdi. “Yazacağınız kitaplar dünyanın en güzel kitapları olacak” dedi.</p>

<p>Şu an 22. haftayı geride bıraktık. Bu zaman içinde çok mecbur kalmadıkça devamsızlık yapmamaya gayret gösterdim ve her hafta öykü yazmaya çalıştım. Ev ararken emlakçıda o hafta yazacağım öyküyü kurguluyor, ya da sekiz tüp kan verdiğim günün akşamında bilgisayar başında buluyordum kendimi. Sadece yazdım. Bu arada şunu da belirtmekte fayda görüyorum. Yazmak gerçekten çok güzel bir şey. Anlatılmaz yaşanır.</p>

<p>Bir oyalanma ya da kafa dağıtma amacıyla başladığım bu yolda şu an yazmaya dair ciddi kaygılar taşıdığıma inanıyorum. Kendimi geliştirmek, dilimi geliştirmek için uğraşıyorum. Sanırım ömrümün sonuna kadar da yazmaktan vazgeçmeyeceğim.</p>

<p>Teşekkürler Emre hocam.</p>

<h3 id="fatma-unsal">Fatma Ünsal</h3>

<p>Merhaba.</p>

<p>Ben Fatma. Atölyeye yanılmıyorsam on altıncı haftada dâhil oldum. Dâhil olmaya karar verdiğim zamanı hatırlıyorum. Twitter’ da fark edip incelemiştim bir süre. Yazmayı seven ve buna mesai harcayan insanlar, bir araya geliyorlar. Konu belirliyorlar, öykü yazıyorlar ve öykülerini birlikte yorumluyorlardı. Allah Allah? Hem de bu zamanda, hem de insanların birbirine selam vermeye zamanlarının olmadığı 2020 yılında mı?</p>

<p>Dâhil olmaya çalışırken, kendimizi bir mektupla ifade ediyorduk. Niyet mektubumu yazarkenki heyecanımı ve telaşımı anlatamam. Bir taraftan da kızıyorum tabii kendime, nasıl vakit bulacaksın, ya atılırsan? Ben benimsediği durumlara kolayca bağlanabilen bir karakterim, yapımı da biliyorum. Atılırsam sonrasında nasıl olacağımı da. Allah da beni böyle yaratmış. J Hem kendi kendime yazıp çiziyorum, yakınlarıma da okutuyorum ama tanımadığım insanlarla ve üsluplarla nasıl olacaktı? Yine de bahaneleri kafamdan bir şekilde savdım ve mektubumu yolladım. Bir taraftan da sürekli haber bekliyorum. Pek heyecanlı! Şükür ki kabul edildim. Ve sanırım bu yılımın en güzel şeylerinden birini yaptım. Bazen bir şeyi yapar ya da halledersiniz de kendinize iyi bir aferin çekersiniz ya- yoksa siz çekmez misiniz?- öyle bir aferin çektim kendime. Hediye almayı ve onun paketine özenmeyi severim. Üniversite yıllarımda kendim için aldığım kimi şeyleri de hediye paketi yaptırmaya ve bunları kendime hediye etmeye karar vermiştim. Acayip acayip işler. Bu da öyle oldu. Çok güzel paketli bir hediye gibiydi benim için.</p>

<p>Yukarıda bir yerde yazmakla uğraştığımdan bahsetmiştim. Dille oynamayı seviyorum. Kimi türlerde de kendimi deniyorum. Yakın zamanda da bir blog açmıştım, oraya bir şeyler karalıyorum. Düzenli okumaya da çalışıyorum, yavaş ilerlesem de. Ama bunlar tek başına yetmiyor gibiydi. Yani bir disiplin içinde olmama yetmiyordu. Yazmaksa süreklilik ve disiplin gerektiren bir eylem. Sorumluluklar almanız lazım. Bunu da en iyi bir atölyeyle yapabilirsiniz. Bir toplulukla. Bereketi olan bir toplulukla. Bu yüzden dâhil olmaya çalıştım aslında. Daha disipline edilmiş bir süreci yaşamak için.</p>

<p>Öyküde en zorlandığım şeylerin başında konu bulmak. “Ya yazayım da ben şimdi ne yazacağım?” oluyordu. Önem verdiğim bir yarışmaya katılabilmek için yazmaya çalıştığım bir öyküye konu bulacağım diye sabahlamıştım. Keşke değseydi. Ekrana baktım baktım ve ekranı kapatıp kalktım. Kurguyu bulmak yazmaktan çok çok çok zor bir olay bana kalırsa. Ama atölyenin başlarında karşıma çıkan videolar( vidyo mu demeliydim?) gerçekten kafamın içindeki ışıkları yaktı. Hani bazı kapıları zorlar durursunuz açmak için. Açılmayınca da tekmeyi savurur gidersiniz ya, öykü yazmaya çalışırken savurduğum tekmelerden ben yorulmuştum artık. Emre Hocamın bu videoları sayesinde tekmelemelerim kesildi çok şükür. Buradan bu vesileyle kendisine tekrar teşekkür edeyim. : ) Kurgu bulmak artık çok daha keyifli bir hâl aldı benim için.</p>

<p>Bir gruba dâhil olmanın en güzel yanlarından biri aidiyet duygusu. Bir yerde birileriyle ortak bir nokta yakalamışsınız - ki o ortak nokta en ılıman limanlardan biri bizim atölye için, yani yazmak- ve sizin yol arkadaşlarınızın her biri de gerçekten yolda size çelme takmayacağından emin olduğunuz insanlar. Güzel değil mi?( Buraya sonbahar edebiyatı gelecek, hazırsanız.) Yani bu durum benim için, her sabah yanından geçerken hayran hayran izlediğim sonbaharda kızıllaşan duvar sarmaşıklarını izlemek gibi. J Ya da ders anlatırken arada pencereden başımı uzatıp izlediğim gökyüzü gibi. Ya da bozkırın ortasında kendi hâlince duran tek ve vakur ağacı izlemek gibi.( Sonbahar edebiyatı bitti.)</p>

<p>Birlikte öyküleri yorumluyor olmamız, atölyemizin en sevdiğim yanlarından biri. İyi yazdığını sanıyorsun ama okuyan bakalım öyle mi görüyor? Bunu okura sunmadan bilemezsin. Arkadaşlarla metinlerimizin gönüllü okuyucuları oluyoruz. Ve fikrimizi kırıp dökmeyecek bir üslupla söylüyoruz. Bana kalırsa, bu da öğretici bir şey. Bir yazıyı nasıl eleştirmeliyiz? dersi gibi düşünebiliriz. Yazının sahibi insan olduğundan, hâliyle o tutumu takınmak temel kural oluyor.</p>

<p>Yazmaya çalışan insan, kendi yazılarını okuyarak gelişemez. İyi yazar olmanın yolu, bu yüzden iyi okur olmaktan da geçer şüphesiz. Atölyede yaptığımız okumaların en büyük faydası yine kendimize bana kalırsa. Aslında yazarken nelere dikkat kesilmemiz, nelere dikkat etmemiz gerektiğini de öğreniyoruz bu okumaları yaparken.</p>

<p>Bir yazarı her an sorularınızla bunaltabilme imkânına sahip olmak ne demek bilir misiniz? Biz biliyoruz. : ) Bu da çok önemli. Aslında yazar olmak, okurların baktığı yerden biraz daha farklı sanırım. Ya da yürümeye çalıştıkları yol. Bu da okur için çoğu kez bilinmez oluyor. Biz Emre Hoca sayesinde bu bilinmezlikten uzaklaşıyoruz. Sağ olsun. Sorduğum sorulardan rahatlıkla bir kitap yazılabilir. Şaka değil.</p>

<p>Atölyenin en sevdiğim tarafı varlığı aslında. Var ve acayip bir dünyanın, zamanın içinde sâfiyâne ilerliyor. İçine düştüğü bir aymaz yok. Hırs yok. Çaba var. Yazmanın o değişik limanına sığınış var. Bu.</p>

<p>Kısacası iyi ki dâhil olmuşum. Daim olsun dilerim. Başta düşünüp de böyle bir atölyeyi kuran hocamdan, işini titizlikle ama sessizce, bağırmadan yürüten arkadaşlarımdan, karşılıklı saygıyla, hürmetle yola devam ettiğim atölye arkadaşlarımdan Allah razı olsun. Nefes oldular bana, nefesleri hep hayra karışsın. Allah hiçbirimizi mahcup etmesin.</p>

<h3 id="ahmet-krtekin">Ahmet Kırtekin</h3>

<p>Öykü nedir, edebiyat nedir, bunlar ne işe yarar sorularına dair tanım mahiyetinde cevaplarım yok. Öykü yazma işine de biraz eğlence ve meydan okuma dürtüsü ile başladım. Yazdıklarımın yayınlanmaya değer olup olmadığını görmek için bir derginin atölyesine katıldım. Sonra, tanımadan kitaplarını okuyarak takdir ettiğim, ilham aldığım ve açıkça kıskandığımın Emre Ergin bir atölye fikri ile ortaya çıkınca disiplinsiz ve dağınık düzenime katkı sağlayabileceğini düşünerek atölyeye katıldım. Kuralları başta katı gibi görünse de işin içine girdikçe yeterince katı olmadığını düşündüğüm zamanlar oldu. Bu soyutlamaları bir yana bırakıp daha somut şeylerden bahsetmek gerek.</p>

<p>Atölyenin en büyük katkısı düzenli yazmak yönündeki zorlamaydı. Herkesin anlatabileceği hikayeleri vardır. Ama disiplin olmadan deha bile çoğu zaman heba olur. Düzenli olarak yazmak zihni zinde tutuyor. İyi veya çok iyi metin yazmak diye bir hedef yok. Hedef kötü de olsa belli standartlar içinde yazmak. Bunun faydasını açıklamak lüzumsuz geliyor.</p>

<p>Bir topluluk ile aynı koşullarda bir şeyler yazmak aslında bir meydan okuma. Hafta bitip metinler ortaya dökülünce kendi zihninizi ve kapasitenizi birileriyle karşılaştırmak imkanı buluyorsunuz. Bu da büyük bir fayda.</p>

<p>İnsanların metninizi okuyup eleştirmesi zamanla fayda sağlıyor. Tepki almanın psikolojik etkisinden bahsetmiyorum bile. Zamanla ifadelerinizi ve zihninizi gözden geçirmek zorunda kalıyorsunuz. Bu etki ancak düzenli yorumlar ve aslında biraz da acımasız yorumlarla mümkün. Düzenli yorum atölye ile mümkün. Ama insanlar genelde gereğinden fazla nazikler. Yine de imla ve anlatım konusunda hassas olan yorumcular var ki bu önemli bir şey.</p>

<p>Koşullarla yazmak insanı zorluyor. Zorlanma da insanı geliştiriyor.</p>

<p>Atölyenin online olması avantaj ve dezavantajlar içeriyor. Bu apayrı bir bahis.</p>

<p>Sürekli yazılacak fikirler bulan ve bundan keyif alan birisi olarak düzenli yazmaya sağladığı katkı benim için paha biçilemez. Yazmasam hiçbir şey olmayacak, yazdığımda da. Yine de eğlenmek güzel.</p>

<p>Uzun süre üç kelime çalışmaları yaptık. Verilen üç kelime ile öykü yazmamız gerekiyor. Alakasız kelimeler arasında kurgu oluşturmak bazen zorlayıcı olsa da genel olarak zamanla kolaylaşıyor. Uçuk kaçık şeyler normalleşiyor. Bu esneklik yazmak için faydalı diye düşünüyorum. Fakat bir süre sonra bu sıkıcı oluyor. Çünkü kelimelerin daha ötesinde bir şey yazmak. Bu konuda okuma ödevleri ve tematik zorluklar olması gerekir diye düşünüyorum. Belki de online olması ve fazlası ile mesai gerektirmesi yüzünden atölyenin bu konuda bir eksikliği var.</p>

<p>Okumak bir fetiş olarak görülmemeli. Yine de özellikle okunması gereken ve etrafında çalışılması gereken metinler olduğunu düşünüyorum. Bilindik bir öyküyü yeniden yazmak da buna dahil, kuramsal bir metin hakkında tartışmak da. Ama dediğim gibi bu hem zaman hem emek isteyen ağır bir iş. Kişi isterse bu alanda kendini geliştirebilir.</p>

<p>Atölyedeki herkes belli miktarda metni okuyarak yorumlamakla mükellef. Bunun katkısı olsa da böylesi bir eylemde usta çırak ilişkisi olması daha faydalı olur bence. Ne yazık ki bu da kalabalık bir atölyede hele de online bir atölyede mümkün değil. Katılımcı kendi metinlerini kendisi takip etmek zorunda. Cümle yapılarından kurguya, dil bilgisinden yaklaşıma varana kadar eksiklerini görerek bunların üzerine gitmeli. Bu disiplinli yazmak ile kazanılabilecek bir meziyet değil ne yazık ki. </p>

<p>Atölye kimseyi bir yere ulaştırır mı emin değilim. Ama dikkatli bir okuru kendisi ile yüzleştireceğini düşünüyorum. Yazmak hevesinde olan birisi için bu bence çok önemli.</p>

<p>Atölyenin bir diğer faydası da yazan kişiyi yüklerden arındırması. İnsan yazdıkça hangi türde yazması gerektiğini ve ne yazması gerektiğini daha net görebiliyor. Bu farkındalık da keyif verici.</p>
</div></div>
		<hr>
		Geriye linkler:
		<div id="content"><div class="backlinks">

<ul>
<li><a href="köroğlu-öykü-atölyesi.html">Köroğlu Öykü Atölyesi</a></li>
</ul>

</div>
</div>
    </div>
<!-- KaTeX -->
<link rel="stylesheet" href="https://cdn.jsdelivr.net/npm/katex@0.11.1/dist/katex.min.css"
  integrity="sha384-zB1R0rpPzHqg7Kpt0Aljp8JPLqbXI3bhnPWROx27a9N0Ll6ZP/+DiW/UqRcLbRjq" crossorigin="anonymous">

<!-- The loading of KaTeX is deferred to speed up page rendering -->
<script defer src="https://cdn.jsdelivr.net/npm/katex@0.11.1/dist/katex.min.js"
  integrity="sha384-y23I5Q6l+B6vatafAwxRu/0oK/79VlbSz7Q9aiSZUvyWYIYsd+qj+o24G5ZU2zJz"
  crossorigin="anonymous"></script>

<!-- To automatically render math in text elements, include the auto-render extension: -->
<script defer src="https://cdn.jsdelivr.net/npm/katex@0.11.1/dist/contrib/auto-render.min.js"
  integrity="sha384-kWPLUVMOks5AQFrykwIup5lo0m3iMkkHrD0uJ4H5cjeGihAutqP0yW0J6dpFiVkI"
  crossorigin="anonymous"></script>

<!-- Parsing single dollar signs -->
<script>
  document.addEventListener("DOMContentLoaded", function () {
      renderMathInElement(document.body, {
        delimiters: [
          {left: "$$", right: "$$", display: true},
        {left: "\\[", right: "\\]", display: true},
    {left: "$", right: "$", display: false},
    {left: "\\(", right: "\\)", display: false}
      ]
  });
  });
</script>  



<!-- Syntax highlighting through highlight.js -->
<link rel="stylesheet" href="https://unpkg.com/@highlightjs/cdn-assets@10.4.0/styles/default.min.css">
<script src="https://unpkg.com/@highlightjs/cdn-assets@10.4.0/highlight.min.js"></script>

<script>
  // Ignore highlighting of mermaid
  hljs.configure({noHighlightRe: /^mermaid$/});
  hljs.initHighlightingOnLoad();
</script>
</body>
</html>